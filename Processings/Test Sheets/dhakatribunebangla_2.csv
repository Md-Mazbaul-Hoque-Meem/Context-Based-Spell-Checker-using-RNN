web-scraper-order,web-scraper-start-url,category,category-href,news_panel,news_panel-href,report_content,pages,pages-href
"1632474557-986","https://bangla.dhakatribune.com/","মতামত","https://bangla.dhakatribune.com/articles/opinion","করোনাভাইরাসের ভয়াবহতা মোকাবিলায় পিছিয়ে...","https://bangla.dhakatribune.com/opinion/2020/05/15/23236","করোনাভাইরাস এড়াতে সামাজিক দূরত্ব ও বারবার হাত ধোয়ার কথা বলেছেন বিশেষজ্ঞরা, যা প্রতিবন্ধী মানুষের জন্য আরও প্রতিকূল ও কঠিন অবস্থা তৈরি করেছে

“আমি একজন দৃষ্টি প্রতিবন্ধী ব্যক্তি। আমি দৃষ্টিহীন হওয়ায় কারণে হাত ও পায়ের স্পর্শে দৈনন্দিন কাজ কর্ম করে থাকি। আমার বাবার মৃত্যুর পর আমি খুব কষ্ট করে বিএ পর্যন্ত পড়াশোনা করেছি। দীর্ঘদিন যাবৎ আমি একটি কাজের সন্ধান করে যাচ্ছি কিন্তু না পাওয়ায় আমি আজ অবধি পরিবারের উপর নির্ভরশীল। আমি কিছুদিন আগে আমার এক আত্মীয়ের বাসায় বেড়াতে এসে করোনাভাইরাসের প্রাদুর্ভাবের কারণে সরকার ঘোষিত ‘লকডাউনের’ মধ্যে নিজের বাড়ি ফিরতে পারিনি। আমার মত দৃষ্টি প্রতিবন্ধী ব্যক্তিদের দৈনন্দিন কাজকর্ম হাতের স্পর্শ অনুভব করে অথবা অন্য কোনো অপ্রতিবন্ধী ব্যক্তির সহযোগিতায় করতে হয়। আমার নিজের বাড়িতে সবকিছু পরিচিত ছিল। আত্মীয়ের বাসায় অবস্থানকালীন আমার খাওয়া-দাওয়া, গোসল করা, টয়লেটে যাওয়া থেকে শুরু করে প্রায় সব কাজের জন্য কারও না কারও সাহায্য নিতে হয়। করোনাভাইরাস এড়াতে বিভিন্ন রোগতত্ত্ব ও রোগ নিয়ন্ত্রণ সংস্থা সাড়ে ছয় ফুট সামাজিক দূরত্ব ও বারবার হাত ধোয়ার কথা বলেছেন যা আমাদের মত মানুষের জন্য মানা কষ্টসাধ্য ব্যাপার। আমার পরিচিত অনেক প্রতিবন্ধী ব্যক্তির পরিবার আছে, যাদের একটা ঘরে সবাইকে থাকতে হয়। দৃষ্টি প্রতিবন্ধী ব্যক্তিরা হাতের স্পর্শে তাদের প্রাত্যহিক জীবনযাপন করলেও এই অবস্থায় আমরা করোনাভাইরাসে আক্রান্ত হওয়ার মারাত্নক ঝুঁকিতে। আমাদের হাত দিয়ে সবকিছু স্পর্শ করে চলতে হয় বিধায় এইহাত এখন আমাদের করোনা ঝুঁকির সহায়ক। দৃষ্টি প্রতিবন্ধী ব্যক্তিরা স্মার্ট ফোনে একসেসঅ্যাবল সফটওয়্যার ব্যবহার করে ইন্টারনেটের মাধ্যমে তথ্য সংগ্রহ করে থাকে। গ্রাম বা একদম প্রত্যন্ত অঞ্চলে মানুষের স্মার্ট ফোন বা ইন্টারনেট ব্যবহার করার সুযোগ বা সামর্থ্য নেই বললেই চলে সেই সাথে রয়েছে মোবাইল নেট ওয়ার্কের সমস্যা এবং উচ্চমূল্যের ডাটা প্যাকেজ যা কেনার সামর্থ্য অনেক দৃষ্টি প্রতিবন্ধী ব্যক্তির নেই। গ্রামের বা প্রত্যন্ত অঞ্চলের বেশিভাগ মানুষের সচেতনতা নির্ভর করে সরকারি-বেসরকারি প্রচার-প্রচারণার উপর। সরকারের চেষ্টা থাকলে তা যথেষ্ট নয় প্রয়োজনের তুলনায় অপ্রতুল এবং অনেক ক্ষেত্রে দৃষ্টি প্রতিবন্ধী ব্যক্তিদের জন্য অপ্রবেশযোগ্য। আমি আতঙ্কগ্রস্থ এবং সাথে খুব খারাপলাগা তৈরি হয়েছে”, কথাগুলো বলছিলেন সিলেটের মো. জামান (২৫) নামে এক দৃষ্টি প্রতিবন্ধী।বাংলাদেশের মোট জনসংখ্যার প্রায় ১৫% মানুষ প্রতিবন্ধী (বিশ্ব স্বাস্থ্য সংস্থা ২০১৮)। বিশ্ব স্বাস্থ্যসংস্থা মতে, মোট জনসংখ্যার মধ্যে যাদের প্রতিবন্ধীতা রয়েছে তাদের আক্রান্ত হবার সম্ভবনা বেশি। প্রতিবন্ধী মানুষ অনেক বেশি সংবেদনশীল, করোনাভাইরাস তাদের প্রতিদিনের পথচলায় বাধা হয়ে দাঁড়িয়েছে। এসডিজির ( টেকসই উন্নয়ন লক্ষ্যমালা) ১১ নং লক্ষ্যে বলা হয়েছে, যে কোনো ধরনের প্রতিকূল পরিস্থিতিতে প্রতিবন্ধী মানুষদের জন্য বিশেষ পরিসেবা এবং নিরাপদ ও নির্ভরযোগ্য ব্যবস্থা প্রয়োজন।করোনাভাইরাস সম্পর্কে প্রতিবন্ধীদের ধারণা ও সচেতনেতা বিষয়ে “ব্রীজ ফাউন্ডেশন” একটা জরিপ পরিচালনা করেছে। ব্রীজ ফাউন্ডেশন ২০১৩ সাল হতে প্রতিবন্ধী ব্যক্তিদের দক্ষতা বৃদ্ধিতে কাজ করে আসছে। বাংলাদেশের সব বিভাগ থেকে  ৮২.২% পুরুষ ও ১৭.৮% নারী প্রতিবন্ধী ব্যক্তি এই জরিপে অংশ নেয়, যার মধ্যে ২.৭% দৃষ্টিপ্রতিবন্ধী, ৪৫.২% বাক ও শ্রবণ প্রতিবন্ধী, ২.৭% বুদ্ধিবৃত্তিক প্রতিবন্ধী এবং ৪৯.৩% শারীরিক প্রতিবন্ধী। ২৭.৪% প্রতিবন্ধী ব্যক্তি করোনাভাইরাস সম্পর্কে কিছুই জানে না। যার মধ্যে বেশির ভাগ মানুষই বাক ও শ্রবণ প্রতিবন্ধী ব্যক্তি। বাক ও শ্রবণ প্রতিবন্ধী ব্যক্তিদের সবচেয়ে বড় সমস্যা যোগাযোগের। তারা তাদের দৈন্দিন যোগাযোগ ইশারা ভাষার মাধ্যমে করে থাকে। তাদের যোগাযোগের জন্য এখন পর্যস্ত কোনো সহায়ক ডিভাইস বা সফটওয়্যার আবিস্কৃত হয়নি। ইশারা ভাষায় কথা বলার কারণে অনেক শব্দ অস্পষ্ট থেকে যায় ,যার দরুণ সঠিক তথ্য সময়মত বাক ও শ্রবণ প্রতিবন্ধী ব্যক্তিরা পায় না। বাক ও শ্রবণ প্রতিবন্ধী ব্যক্তিরা কিছু না শুনতে পাওয়ার কারণে বেশি ভাগ মানুষ কথা বলার সময় শরীর স্পর্শ করে যোগাযোগ করার চেষ্টা করে। “আমার ছেলের সামান্য কিছু আয়ে আমাদের তিনজনের সংসার চলে, করোনা পরিস্থিতির মধ্যে সরকার ঘোষিত লকডাউনের কারণে তার আয় রোজগার বন্ধ। আমার ছেলে এ পরিস্থিতির জন্য খুব চিন্তিত, ঘরে থাকার কারণে সে সব ভুলে যাচ্ছে। কতদিন এমন থাকবে, আমরা কেমন করে চলবো, কি খাবো আল্লাহ জানে,” কথাগুলো বলছিলেন বাক ও শ্রবণ প্রতিবন্ধী সোহেলের (২৭) বৃদ্ধা মা।করোনাভাইরাস প্রতিবন্ধীদেরকে আরও কঠিন বাস্তবতার মুখোমুখি করেছে। সৌজন্যপ্রধানমন্ত্রী শেখ হাসিনা ২০০৯ সালে বাংলা একাডেমিতে একুশে বই মেলার উদ্বোধনী অনুষ্ঠানে বাংলাদেশ সব টেলিভিশন চ্যানেলে ইশারা ভাষায় সংবাদ উপস্থাপনের কথা বলেন। বিটিভি এবং বেসরকারি টেলিভিশন দেশটিভি ছাড়া এ পর্যন্ত অন্য কোনো বেসরকারি টিভি চ্যালেন সংবাদ প্রচারের সময় ইশারা ভাষার ব্যবহার করে না। খবর নিয়ে জানা যায় দোভাষী সংকট এর একটি বড় কারণ। বর্তমান পরিস্থিতি সম্পর্কে প্রতিদিনের তথ্য আইসিডিইআর এর সংবাদ বুলেটিংয়ে ইশারা ভাষায় প্রচার করা হয়। জরিপে অংশ নেওয়া ৭২.৬% প্রতিবন্ধী মানুষ চেষ্টা করছে সামাজিক দূরত্ব বজায় রাখতে ও হাত ধোয়ার অভ্যাস অনুশীলন করতে। তারা বিভিন্ন সামাজিক যোগাযোগ মাধ্যম, টেলিভিশন, আত্নীয়-স্বজন ও বন্ধু বান্ধবের মাধ্যমে জানতে পারছে করোনাভাইরাসের ভয়াবহতা ও সচেতনতা সম্পর্কে। করোনাভাইরাসের জন্য  সরকার ঘোষিত লকডাউনের কারণে প্রতিবন্ধী মানুষের মধ্যে অস্বাভাবিক এক পরিবর্তন এসেছে যার প্রভাব পড়বে দেশের অর্থনীতিতে। এই পরিস্থিতির কারণে কর্মহীন প্রতিবন্ধী ব্যক্তির অন্যের উপর নির্ভরশীলতা বাড়ছে। জরিপের তথ্য অনুসারে ৪৮% প্রতিবন্ধীমানুষ পরিবারের একমাত্র উপার্জনক্ষম ব্যক্তি। লকডাউন পরিস্থিতির কারণে ৬১.৬% কর্মক্ষম প্রতিবন্ধী মানুষ আয়হীন হয়ে পড়েছে।   আইএফআরসি-ইন্টারন্যাশনাল ফেডারেশন অফ রেড ক্রস অ্যান্ড রেডক্রিসেন্টের পিএমইআর ম্যানেজার এবং সিআরপির সাবেক শিক্ষার্থী সালাউদ্দিন আহমেদের মতে, সামাজিক যোগাযোগের সীমাবদ্ধতার কারণে শ্রবণ ও বাক, দৃষ্টিপ্রতিবন্ধী এবং বুদ্ধিবৃত্তিক প্রতিবন্ধীরা বেশি ঝুঁকির মধ্যে থাকে। সবধরণের প্রতিবন্ধীদের কাছে কোভিড-১৯ বার্তা পৌঁছানোর জন্য প্রতিবন্ধীর ধরণ অনুযায়ী সমস্যাগুলো চিহ্নিত করে বিশেষভাবে যোগাযোগ ব্যবস্থা ও স্বাস্থ্য পরিসেবা  দিতে হবে।২০১৩ সালের প্রতিবন্ধী ব্যক্তির অধিকার ও সুরক্ষা আইনে প্রতিবন্ধী ব্যক্তির অধিকার ও সুরক্ষা সম্পর্কে বলা হয়েছে। প্রতিবন্ধী ব্যক্তিদের মতে প্রয়োজনীয় সময় উপযোগী প্রতিবন্ধী বান্ধব পদক্ষেপই পারে এই অবস্থার মোকাবিলা করতে। এই জরিপের মাধ্যমে কিছু  গুরুত্বপূর্ণ ও প্রয়োজনীয় তথ্য উঠে এসেছে যা করোনাভাইরাস সংক্রমণের সময়ে প্রতিবন্ধী ব্যক্তিদের সমস্যা সমাধানে সহায়তা করবে।   ১. ২০১২ সালের প্রতিবন্ধী ব্যক্তি সনাক্তকরণ জরিপের মাধ্যমে শনাক্তকৃত এবং যে সকল প্রতিবন্ধী ব্যক্তি শনাক্তকরণের আওতার্ভুক্ত হয়নি তাদেরসহ সকল প্রতিবন্ধী ব্যক্তিদেরকে প্রতিটি বিভাগ থেকে শুরু করে জেলা, উপজেলা, থানা, ইউনিয়ন, ওয়ার্ডভিত্তিক প্রতিবন্ধীতার ধরণ অনুসারে আলাদা করে অসহায়, দুস্থ ও কর্মহীন প্রতিবন্ধী ব্যক্তিদেরকে সরকারি ও বেসরকারি সহায়তার আওতায় আনতে হবে এবং সেই সাথে নারী ও শিশু প্রতিবন্ধী ব্যক্তিদেরকে তাদের প্রয়োজন ভিত্তিক অগ্রাধিকার প্রদান করতে হবে। ২. যেসব প্রতিবন্ধী ব্যক্তি করোনাভাইরাসে আক্রান্ত এবং যাদের মধ্যে করোনাভাইরাসের উপসর্গ দেখা দিয়েছে তাদের জন্য করোনাভাইরাসের সেবা প্রাদনকারী কেন্দ্র বা হাসপাতালগুলোতে আলাদা বিশেষ ব্যবস্থা রাখা হবে।৩. যেসব প্রতিবন্ধী ব্যক্তি ভাতা পান তাদেরকে এই সময়ে নির্ধারিত ভাতার চেয়ে বেশি ভাতা এবং নির্ধারিত সময়ের চেয়ে আগে ভাতা প্রদানের ব্যবস্থা গ্রহণ করা যেতে পারে। ৪. করোনাভাইরাস হতে সুরক্ষা সামগ্রী যেমন গ্লাভস, মাস্ক, স্যানেটাইজারসহ সকল প্রকার সুরক্ষা সামগ্রী সুলভে বিক্রয় ও বিনামূল্যে প্রতিবন্ধী ব্যক্তির মাঝে বিতরণে ব্যবস্থা করতে হবে এবং বিক্রয় ও বিতরণ কার্যক্রমে প্রতিবন্ধী ব্যক্তিদের অন্তর্ভুক্ত করতে হবে।৫. সেবা প্রত্যাশী সকল প্রতিবন্ধী ব্যক্তিদের জন্য ভিন্ন হটলাইন নম্বরের ব্যবস্থা করা এবং সেই সাথে ইশারা ভাষা ব্যবহারকারীদের জন্য শুল্কমুক্ত ইশারা ভাষার সুবিধাসহ ভিডিও কলের ব্যবস্থা নিশ্চিত করতে হবে।৬. বাক ও শ্রবণ এবং দৃষ্টি প্রতিবন্ধী ব্যক্তিদের জন্য আলাদাভাবে প্রবেশযোগ্য বিভিন্ন সচেতনতামূলক ছবি ও তথ্য প্রচরণায় ইশারা ভাষা ও ব্রেইলের ব্যবহার নিশ্চিত করতে হবে। ৭. করোনাভাইরাসে আক্রান্ত ও উপসর্গ বহনকারীসহ সকল প্রতিবন্ধী ব্যক্তিদের জন্য কাউন্সেলিং এর ব্যবস্থা করতে হবে। ৮. করোনাভাইরাস পরিস্থিতিতে ঘোষিত লকডাউনের একঘেয়েমি কাটাতে অনলাইনে বিনামূল্যে প্রতিবন্ধী ব্যক্তিদের দক্ষতা বৃদ্ধিতে বিভিন্ন শিক্ষামূলক কোর্স চালু করা যেতে পারে।দেশে লিঙ্গভেদে প্রতিবন্ধীতার তুলনামূলক চিত্র। সৌজন্য মানুষের জড়তা, বিতর্ক, স্বেচ্ছাচারিতা ইত্যাদি কাটিয়ে উঠতে না উঠতেই প্রায় পৃথিবীজুড়ে ছড়িয়ে পরেছে কোভিড-১৯। বাংলাদেশে করোনাভাইরাসে আক্রান্তদের সংখ্যা প্রতিনিয়ত হু হু করে বাড়ছে, সেই সাথে বাড়ছে মৃত্যুর মিছিল। প্রতিবন্ধী মানুষের জন্য করোনাভাইরাস মরার উপর খাঁড়ার ঘা হয়ে কাজ করছে। এই উদ্ভুত পরিস্থিতি প্রতিবন্ধী মানুষকে করেছে আরও অসহায়, বাড়িয়েছে অন্যের উপর নির্ভরশীলতা এবং থমকে দিয়েছে জীবন।চলমান পরিস্থিতিতে মোকাবিলায় আমরা নেহাৎ শিশু। আমরা কেউ এ ধরনের পরিস্থিতির জন্য প্রস্তুত ছিলাম না। দেশে মোট জনসংখার একটা বড় অংশ প্রতিবন্ধী মানুষ। দেশের সকল স্থানে প্রতিবন্ধী মানুষের সহজ প্রবেশাধিকারের সুযোগ কম থাকায় প্রতিবন্ধী মানুষেরা সচেতনার জন্য অনেকাংশে বিভিন্ন সেবামূলক সরকারি, বেসকারি ও স্বেচ্ছাসেবী বিভিন্ন প্রতিষ্ঠানের উপর নির্ভরশীল। করোনাকালীন সময়ে সবকিছু বন্ধ থাকায় প্রতিবন্ধী ব্যক্তিদের ভয় ও উৎকণ্ঠা অনেক বাড়িয়ে দিয়েছে। কোভিড-১৯ এর সচেতনতামূলক বার্তা অপ্রতিবন্ধী মানুষের কাছে স্বাভাবিক নিয়মে পৌঁছালেও প্রতিবন্ধী মানুষের নিকট বিশেষ করে বাক ও শ্রবণ এবং দৃষ্টি প্রতিবন্ধী মানুষের জন্য প্রতিকূল অবস্থা তৈরি করেছে।দেশে অনেক পরিবার রয়েছে যেখানে প্রতিবন্ধী ব্যক্তি একমাত্র উপার্জনক্ষম ব্যক্তি। এই দুর্যোগকালীন পরিস্থিতিতে একজন উপার্জনহীন প্রতিবন্ধী ব্যক্তির নিজে এবং তার উপর নির্ভরশীল পরিবারের সদস্যদের ঠিকে থাকা অসম্ভব হয়ে দাঁড়িয়েছে। করোনাভাইরাসে আক্রান্ত এবং উপসর্গবাহী প্রতিবন্ধী মানুষের জন্য হাসপাতালগুলোতে বিশেষ পরিসেবা থাকা জরুরি। এই ভয়াবহতায় একজন অসহায়, অস্বচ্ছল ও দুস্থ প্রতিবন্ধী মানুষের জন্য আর্থিক সহায়তাসহ সব প্রতিবন্ধী ব্যক্তির জন্য প্রয়োজন বিশেষ স্বাস্থ্য পরিসেবা, নিরাপদ ও পরিষ্কার-পরিচ্ছন্ন বাসস্থান। উন্নয়ন লক্ষ্যমাত্রা ও অর্থনৈতিক প্রবৃদ্ধি অর্জন, নারী ও পুরুষের সমতা বজায় রেখে প্রতিবন্ধীতার ধরন অনুসারে নিরাপদ কর্মসংস্থানের সুযোগ তৈরি এবং কাজের সঠিক পারিশ্রমিক প্রদানের কথা বলা হয়েছে এসডিজি লক্ষ্যমাত্রায়। করোনাভাইরাস আমাদের জন্য বড় একটা উপলব্ধির জায়গা তৈরি করেছে, কাজের যোগ্যতা থাকা পরও প্রতিবন্ধী ব্যক্তিরা জীবনের বেশিভাগ সময় হোম কোয়ারেন্টিনে থাকতে বাধ্য হয়, অথচ আজ অপ্রতিবন্ধী মানুষেরাও ঘরবন্দী। কেউ কেউ আবার ঘরে বসে অফিসের প্রয়োজনীয় কাজ করছেন এখন নেই কোনো আত্মঅহমিকার সুযোগ। জরিপে অংশ গ্রহণকারী ৫৩.৮% নারী দক্ষতা থাকা সত্ত্বেও কর্মহীন দিন কাটাচ্ছেন শুধুমাত্র প্রতিন্ধীতার কারণে। করোনাভাইরাস আমাদের দেখিয়ে দিয়েছে “ওয়ার্ক ফ্রম হোমের” মাধ্যমে ঘরে বসে কিভাবে অফিসের কাজ করতে হয়। যেটা সব ধরনের প্রতিবন্ধীসহ বিশেষ করে নারী প্রতিবন্ধীদের বিভিন্ন ধরনের সহিংসতা থেকে রক্ষা জন্য খুব প্রয়োজন। বাংলাদেশের অর্থনীতিকে টিকিয়ে রাখতে প্রতিবন্ধী মানুষের অংশগ্রহণ জরুরি। দেশের এই সংকটকালে, সরকারের পাশাপাশি সবাই নিজেদের অবস্থান থেকে একটু সহযোগিতাই পারে করোনাভাইরাস পরিস্থিতিকে মোকাবিলা করতে। প্রতিবন্ধী ও অপ্রতিবন্ধী ব্যক্তিদের সকলের শক্তিকে বাংলাদেশের শক্তিতে পরিণত করায় হোক আমাদের সকলের সঞ্চয়।স্বর্ণময়ী সরকার, সহ-সভাপতি ও সহ-প্রতিষ্ঠাতা, ব্রিজ ফাউন্ডেশনপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
"1632474567-988","https://bangla.dhakatribune.com/","মতামত","https://bangla.dhakatribune.com/articles/opinion","ভাইরাসের ভূ-রাজনীতি","https://bangla.dhakatribune.com/opinion/2020/05/19/23477","চীন, রাশিয়া এবং মার্কিন রাষ্ট্রনায়করা এই সুযোগে প্রতিপক্ষের ওপর দোষ চাপিয়ে জনগণের সামনে নিজেদেরকে মহান বলে উপস্থাপন করছেন। অনেকেই এই পরিস্থিতিকে ক্ষমতা পোক্ত করার সুযোগ হিসেবে দেখছেন
বায়ো টেররিজম বা বায়োলজিক্যাল ওয়্যারফেয়ার প্রভূত শব্দ আমাদের কাছে কিছুটা অপরিচিত মনে হলেও মানবসভ্যতায় জৈব রাজনীতি কিন্তু চলে আসছে সেই পৌরাণিক কাল থেকেই। প্রাচীনকালে ভেড়ার শরীরে রোগের জীবাণু প্রবেশ করিয়ে তা প্রতিপক্ষের এলাকায় ছড়িয়ে দেওয়ার মাধ্যমে মহামারি সৃষ্টির উল্লেখ পাওয়া যায় ইতিহাসে। মঙ্গলদের শত্রুর সাম্রাজ্য প্লেগ আক্রান্ত মৃতদেহ ফেলে রাখা, স্প্যানিশদের ওয়াইনের সঙ্গে দূষিত রক্ত মেশানো অথবা রেড ইন্ডিয়ানদের মাঝে ব্রিটিশদের স্মলপক্সের মহামারি ছড়িয়ে দেওয়ার মতো ডজন-ডজন বায়ো টেররিজমের ইতিহাস খুঁজে পাওয়া যাবে ইতিহাসের পাতায়।প্রথম এবং দ্বিতীয় বিশ্বযুদ্ধে ভাইরাসের অসংখ্য যুদ্ধ রাজনীতি প্রত্যক্ষ করেছে মানবজাতি। সাম্প্রতিক সময়ে করোনাভাইরাস বিশ্বব্যাপী যে মহামারির সৃষ্টি করেছে তাতে ইতোমধ্যে ৪৮ লাখের বেশি মানুষ আক্রান্ত হয়েছে এবং মৃত্যুবরণ করেছে ৩ লাখের বেশি। হঠাৎ উদয় হওয়া কোভিড-১৯ আধুনিক সভ্যতার কাছে এক অপরিচিত পরিস্থিতির সৃষ্টি করেছে। চীন এবং মার্কিন যুক্তরাষ্ট্র একে অপরের দিকে অভিযোগের তীর ছুড়ে দিচ্ছে। উভয়েরই দাবি, করোনাভাইরাস একটি জীবাণু অস্ত্র। রাশিয়া, ইরান এবং ইসরাইলও যোগ দিয়েছে একই দলে। এনসাইক্লোপিডিয়া অব ব্রিটেনিকার ভাষ্য অনুযায়ী, জৈব অস্ত্র হলো বিভিন্ন ধরনের রোগ সৃষ্টিকারী এজেন্ট (ব্যাকটেরিয়া, ভাইরাস কিংবা টক্সিন) বা অন্যকোনো জৈব এজেন্ট যা মানব সম্প্রদায়, প্রাণীকুল বা উদ্ভিদের উপর ক্ষতিসাধনের অস্ত্র হিসেবে প্রয়োগ করা হয়। জৈব অস্ত্রের জৈব উপাদান মানুষ, অন্যান্য প্রাণী বা উদ্ভিদকে অসুস্থ করে তোলে এবং ক্ষেত্রবিশেষে মৃত্যুর কোলে ঠেলে দেয়। এ ধরনের অস্ত্রের মাধ্যমে মানুষ ছাড়াও গবাদি পশু বা ফসলেরও ক্ষতি সাধন করা যায়। পৃথিবীর ইতিহাসে দেখা যায়, যুদ্ধের সঙ্গে সংশ্লিষ্ট প্রধান উপাদান ৩টি। প্রথমত সৈনিক, দ্বিতীয়ত অস্ত্র এবং তৃতীয়ত যুদ্ধক্ষেত্র। বায়োলজিক্যাল ওয়্যারফেয়ারের ক্ষেত্রে যুদ্ধ সংগঠিত পারে সৈনিক বিহীন, অনেকটা চিরচেনা যুদ্ধক্ষেত্র, ভহাবহ সব মারণাস্ত্র ছাড়াই আপাত অদৃশ্য এই যুদ্ধ। বর্তমানে বিশেষ প্রযুক্তির মাধ্যমে bio-engineered ভাইরাস তৈরি করা সম্ভব হচ্ছে, যা কেবল নির্দিষ্ট জিনোম সিকোয়েন্সের ডিএনএ বহনকারী মানুষদের আক্রমণ করতে সক্ষম। এর ফলে অন্যান্যদের বাদে কেবলমাত্র নির্দিষ্ট ব্যাক্তি অথবা জাতিগোষ্ঠীকে নির্মূলের লক্ষ্যে জীবাণু আক্রমণ সম্ভব। কোভিড-১৯ কোনো জৈব অস্ত্র কি না সেটি নিশ্চিত করে বলার সময় এখনো আসেনি। চীন এবং আমেরিকা পরস্পরকে দায়ী করে যুক্তি তুলে ধরছে। অনেকে মনে করছে আমেরিকা এই ভাইরাসের মাধ্যমে চীনের ‘‘বেল্ট এন্ড রোড’’ ইনেশিয়েটিভকে রুখে দিতে চাচ্ছে, আবার আরেকটি দল মনে করছে চীনের বিরুদ্ধে আরোপিত মার্কিন বাণিজ্য যুদ্ধের শোধ হিসেবেই এটি চীনের অস্ত্র।কোভিড-১৯ এর  উৎপত্তির কারণ যা–ই হোক না কেন, এটাকে জীবাণু অস্ত্র মনে করার কারণ হচ্ছে বিশ্ব শক্তিগুলোর বায়ো টেররিজম  প্রয়োগের অভ্যাস অনেক পুরনো। ১৯৯৬ সালের পর কাছাকাছি সময়ে ঘন ঘন ভাইরাসের প্রকোপকে ভাইরাস-রাজনীতি বলে মনে করছেন অনেক বিশেষজ্ঞ। এর সঙ্গে ক্ষমতার রাজনীতি ও আধিপত্যবাদের সম্পর্ক রয়েছে। বিগত আড়াই দশকে একের পর এক সার্স, সোয়াইন ফ্লু, নিপাহ, ইয়েলো ফিভার, ইবোলাসহ হরেক রকমের ভাইরাসের সঙ্গে আমাদের পরিচয় হচ্ছে। তৃতীয় বিশ্বের দেশগুলোতে বছর-বছরই লেগে থাকে নিত্য নতুন রোগের প্রাদুর্ভাব। মানুষের রোগ বালাইয়ের সঙ্গে রয়েছে মেডিসিন ইন্ডাস্ট্রির বাণিজ্যিক সাফল্যের গল্প।  ১৯৮১ সালে প্রকাশিত মার্কিন সামরিক বাহিনীর এক প্রতিবেদনে থেকে জানা যায়, পোকামাকড়ের মাধ্যমে জীবাণু অস্ত্র ছড়িয়ে দেওয়ার পরিকল্পনা যুক্তরাষ্ট্রের ছিল এবং আ্যালগিপ্টি মশার মাধ্যমে আফ্রিকায় ইয়েলো ফিভার ছড়ানো হয়।  এছাড়াও কিউবায় ডেঙ্গুর প্রকোপের পেছনে মার্কিনীদের জৈব অস্ত্রের ভূমিকা ছিল এমন অভিযোগ ছিল ফিদেল ক্যাস্ত্রোর।বায়োলজিক্যাল অস্ত্র গবেষণা কার্যক্রম পৃথিবীর অনেক দেশেরই আছে। পৃথিবীর ২৫টি দেশে যুক্তরাষ্ট্রের জৈব রাসায়নিক ল্যাব রয়েছে। এসব ল্যাব পরিচালনা ও গবেষণার জন্য তাদের বরাদ্দ ছিল প্রায় ২.১ মিলিয়ন ডলার। বিভিন্ন চুক্তির অন্তরালে এভাবেই চলতে থাকে মানবতা বিরোধী এসব গবেষণা। যে উহান থেকে করোনাভাইরাস বিস্তার লাভ করে বলে জানা গেছে, সেই উহানে চীনের একটি ভাইরোলজি গবেষণাগার রয়েছে। চীনের এ ধরনের ল্যাব রয়েছে মোট ৪ টি। করোনাভাইরাসের কারণে অস্থির পৃথিবীতে প্রতিনিয়ত নতুন রাজনৈতিক সমীকরণ দেখা যাচ্ছে। চীন, রাশিয়া এবং মার্কিন রাষ্ট্রনায়করা এই সুযোগে প্রতিপক্ষের ওপর দোষ চাপিয়ে জনগণের সামনে নিজেদেরকে মহান বলে উপস্থাপন করছেন। অনেকেই এই পরিস্থিতিকে ক্ষমতা পোক্ত করার সুযোগ হিসেবে দেখছেন। তবে কোভিড-১৯ এর কারণে বৈশ্বিক যে অর্থনৈতিক দুর্যোগের সৃষ্টি হবে সেটি অনেকেরই ভাবনার দুয়ারে কড়া নাড়ছে না। এই পরিস্থিতি চলমান থাকলে বৈশ্বিক জিডিপির প্রবিদ্ধি ৫%-এরও বেশি কমে যেতে পারে, কর্মহীন হতে পারে কোটি কোটি মানুষ। শুধু চীন এবং দক্ষিণ পূর্ব এশিয়ায় কর্মহীন হবে ১ কোটি ১০ লাখ মানুষ।দ্বিতীয় বিশ্বযুদ্ধের পর এত বড় সঙ্কট কীভাবে সামাল দেবে বিশ্ব? বিশেষ করে অনুন্নত দেশগুলো? ভাইরাস নিয়ে রাজনীতি করা সহজ, অনেকটা কম খরচেই যুদ্ধ জয় করা যায়। তবে এর বিরূপ প্রভাব পারমাণবিক অস্ত্রের চেয়েও ভয়াবহ হতে পারে। কোভিড-১৯ কোনো জীবাণু অস্ত্র কিনা সেটা হয়তো ইতিহাসই এক সময়ে বলে দেবে। তবে জীবাণু অস্ত্র যে একটি অনিয়ন্ত্রিত দানব ফ্রাঙ্কেনস্টাইনে পরিণত হয় সেটি ইতিহাস আমাদের বার বার শিক্ষা দিয়েছে। বিশ্ব নেতাদের অনুধাবন করার সময় এসেছে যে, পরস্পরকে ধ্বংসের পেছনে বিনিয়োগ বন্ধ করা উচিত, অন্যথায় জীবাণু অস্ত্র অথবা অন্য কোন হাইটেক প্রযুক্তি কোনোদিন হয়তো মানবজাতির অস্তিত্বকেই প্রশ্নবিদ্ধ করে ফেলবে।  মানবজাতির উচিত সকল ধ্বংসাত্মক গবেষণা বন্ধ করে কীভাবে পৃথিবীর সর্বত্র ছড়িয়ে থাকা দরিদ্র এবং নির্যাতিত মানুষদের দুঃখ-কষ্টের লাঘব করা যায় তা নিয়ে ভাবা।ফজলে রাব্বী খান, প্রকৌশলীপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
"1632474548-985","https://bangla.dhakatribune.com/","মতামত","https://bangla.dhakatribune.com/articles/opinion","খালিফা হাফতারের দুর্বৃত্তায়ন: লিবিয়ায়...","https://bangla.dhakatribune.com/opinion/2020/05/11/23229","গণতন্ত্রের নামে দুর্বৃত্তায়ন এই যুগে স্বঘোষিত রাষ্ট্রপতিদের তালিকা দীর্ঘ। মজার ব্যাপার হলো প্রত্যেকেই আবার পশ্চিমা সমর্থিত
লিবিয়ায় পশ্চিমাদের প্রধান মিত্র যুদ্ধবাজ খালিফা হাফতার নিজেকে লিবিয়ার সর্বময় শাসক বলে ঘোষণা করেছেন। নির্বাচিত সংসদকে উপেক্ষা করে হাফতার এই পদক্ষেপ নিয়েছেন যা পরিষ্কারভাবে গণতান্ত্রিক ব্যবস্থার বিরুদ্ধে একটি নীরব সেনা অভ্যুত্থান। একই সাথে হাফতার ২০১৫ সালে জাতিসংঘের মধ্যস্থতায় এবং নিরাপত্তা পরিষদের পূর্ণ সমর্থন নিয়ে মরক্কোয় স্বাক্ষরিত ঐতিহাসিক চুক্তিও বাতিল করেছেন। সাম্প্রতিক ইতিহাসে ইসরাইল ব্যতীত জাতিসংঘকে বৃদ্ধাঙ্গুলি প্রদর্শন করতে খুব একটা দেখা যায় না। হাফতারের এই স্বৈরাচারী পদক্ষেপের দরুণ লিবিয়ায় গৃহযুদ্ধ দীর্ঘায়িত হবে, দুর্ভোগ বাড়বে এককালের আফ্রিকার সবচেয়ে সম্পদশালী দেশটির সাধারণ মানুষের।সাম্প্রতিককালে বলিভিয়ার জেনিন আনেজ, ভেনিজুয়েলার হুয়ান গুয়াইদোর পর হাফতার যুক্ত হন এই তালিকায়। গত বছর ভেনিজুয়েলার রাষ্ট্রপতি নির্বাচনে অংশগ্রহণ না করে, নির্বাচনে কারচুপির অভিযোগ এনে বিরোধীদলীয় নেতা হুয়ান গুয়াইদো মার্কিন যুক্তরাষ্ট্রসহ প্রায় পঞ্চাশটি দেশের সমর্থন নিয়ে নিজেকে রাষ্ট্রপতি ঘোষণা করেছিলেন। মার্কিনীরা বিলম্ব না করে গণতন্ত্র রক্ষার নামে পাইক পেয়াদা (বিশ্বব্যাংক, অর্থনৈতিক অবরোধ, আইএমএফ)  নিয়ে হাজির হলেন ভেনিজুয়েলাতে। গনত্রন্ত্রের নামে উস্কে দেয়া হল সাধারণ মানুষের আবেগকে। রক্তাক্ত করা হল রাজপথ। আদতে গণতন্ত্র নয় বরং ভেনিজুয়েলার তেল, গ্যাস ক্ষেত্রসমূহকে পশ্চিমা বহুজাতিক কোম্পানিগুলোর জন্য উন্মুক্ত করতে দীর্ঘদিন ধরেই রাজনৈতিক অস্থিরতা তৈরির সুযোগ খুঁজছিল ওয়াশিংটন। রাষ্ট্রপতি নির্বাচন সেই সুযোগ এনে দিয়েছিল। স্বচ্ছ ভোটের রাজনীতিতে মাদুরাকে ডিঙ্গানো সম্ভভ নয় জেনেই হুয়ান গুয়াইদো ও তার পশ্চিমা বন্ধুরা নির্বাচনকে বিতর্কিত করার চেষ্টায় সফল হয়। কারণ নিকোলা মাদুরো তার পূর্ববর্তী হুগো চাভেজের পথ ধরেই রাষ্ট্রীয় সম্পদ বহুজাতিক কোম্পানির হাত থেকে মুক্ত করে সাধারণ মানুষের জন্য উন্মুক্ত করেছিলেন। ফলে নাটকীয় উন্নতি হয়েছিল স্বাস্থ্য, শিক্ষা আর সামাজিক নিরাপত্তায়। মাদুরোর বিরুদ্ধে ব্যবহৃত স্ক্রিপ্টের ব্যবহার হয়েছে বলিভিয়ার ইভো মরালেসের ক্ষেত্রেও। পশ্চিমা ধাঁচের গণত্রন্ত্রের সবচেয়ে বড় সীমাবদ্ধতা এখানেই। পশ্চিমারা নিজেদের অর্থনৈতিক ও রাজনৈতিক স্বার্থের আয়না দিয়ে অ-ইউরোপীয় দেশসমূহের নির্বাচনী ফলাফলকে নিয়ন্ত্রণ করতে চান। সাধারণ মানুষের চাওয়া পাওয়া তাই মূল্যহীন। সীমাবদ্ধতা থাকা সত্ত্বেও ফিলিস্তিনের হামাস, মিসরের মুসলিম ব্রাদারহুড, ভেনেজুয়েলার মাদুরো, বলিভিয়ার ইভো মরালেস কিংবা ইরানের মানুষ পশ্চিমাদের চোখে গনতান্ত্রিক হতে সক্ষম নয়। কারণ তারা পশ্চিমাদের স্বার্থ রক্ষা করবে না। হুয়ান গুয়াইদো এবং জেনিন আনেজ মার্কিন মদদে যা করেছিলেন, মোটাদাগে হাফতার লিবিয়ায় সৌদি বলয়ের যোগসাজশে একই কাজ করেছেন। জাতীয় সংসদকে পাশ কাটিয়ে, নির্বাচনে অংশগ্রহণ না করেই নিজেকে সর্বময় ক্ষমতার অধিকারী ঘোষণা করেছেন হাফতার। তবে পশ্চিমাদের এই নগ্ন হাফতার প্রীতির তথ্য মিলছে ওপেকের প্রতিবেদনে। ওপেকের তথ্যানুসার, লিবিয়ার রয়েছে দুনিয়ার নবম এবং আফ্রিকার সর্ববৃহৎ তেলের মজুদ। যা অঙ্কের হিসেবে প্রায় ৫০ বিলিয়ন ব্যারেল থেকেও বেশি। প্রতিদিন লিবিয়ার উৎপাদন ১০ লক্ষ ব্যারেলেরও বেশি তেল। যা লিবিয়ার কোষাগারে প্রতি বছর যোগ করে প্রায় ৩০ বিলিয়ন ডলার। পশ্চিমাদের সহযোগিতায় বেনগাজিসহ খলিফা হাফতারের নিয়ন্ত্রণে রয়েছে লিবিয়ার দুই-তৃতীয়াংশ তেলসমৃদ্ধ অঞ্চল। এই দুই-তৃতীয়াংশ তেলসমৃদ্ধ অঞ্চলের মধ্যেই রয়েছে লিবিয়ার বৃহৎ তেল ও গ্যাস খনিসমূহ, আল-সারারা, এল-ফিল। দখলে রয়েছে সিরতে বাসিন অঞ্চল যা লিবিয়ার দুই তৃতীয়াংশ পেট্রোল উৎপাদন করে। একইসাথে হাফতারের দখলে রয়েছে লিবিয়ার বৃহত্তর গ্যাস ক্ষেত্র আল-ওয়াফাতেও। পক্ষান্থরে জাতীয় ঐকমত্যের সরকারের নিয়ন্ত্রণে রাজধানী ত্রিপোলি এবং তার আশেপাশের এলাকাসহ লিবিয়ার এক-তৃতীয়াংশ অঞ্চল রয়েছে । রয়েছে বউরি এবং আল-জারফের মতন ছোট ছোট তেলক্ষেত্রসমূহও।পশ্চিমাদের সহযোগিতায় লিবিয়ার তেলসমৃদ্ধ অঞ্চলে হাফতারের দখল থাকলেও অভ্যন্তরীণ ও আন্তর্জাতিক বৈধতা ছিল না। সেই বৈধতা অর্জনের জন্য পশ্চিমারা আর্থিক ও সামরিক সাহায্য  সরবরহ করে হাফতারকে ত্রিপোলি দখলে উদ্বুদ্ধ করেছে। আমিরাতের অর্থে হাফতারের পক্ষে আফ্রিকার বিভিন্ন দেশ থেকে প্রায় ২০ হাজার যোদ্ধা ভাড়া খাটছে। বার্তা সংস্থা এএফপির খবরে প্রকাশ, রাশিয়ারও প্রায় হাজারখানেক সৈন্য হাফতারের পক্ষে যুদ্ধ করছে। কিন্তু হাফতারের এই সংঘটিত সৈন্যবাহিনী গত দুই বছর ধরে সর্বশক্তি প্রয়োগ করেও ত্রিপোলির দখল নিতে পারেনি। বরং গত কয়েক মাস ধরে ত্রিপোলির নিকটবর্তী শহরসমূহের নিয়ন্ত্রণ হারাতে শুরু করেছে হাফতারের বাহিনী। লিবিয়ার জাতীয় ঐকমত্যের সরকারের  তুরস্কের উন্নত ড্রোন প্রযুক্তি এবং তুরস্কের প্রেরিত সিরিয়ান যোদ্ধাদের কৌশলগত ব্যবহার ছিল হাফতারের হারের অন্যতম কারণ। বিগত কয়েক বছরের মধ্যে এই প্রথম জাতীয় ঐকমত্যের সরকার ত্রিপোলির সীমানার বাইরে এসে হাফতারকে তাড়িয়ে দখল করে নিয়েছে সাবরাথা, সুরমান ও আল-আজাইলাটসহ আটটি শহর। অবরোধ করে রেখেছে তারধুনা শহর যা পশ্চিম লিবিয়ার সর্বাধিক গুরুত্বপূর্ণ ঘাঁটি। তারধুনার পতন হলে হাফতারের ত্রিপোলি আক্রমণের লাইনটি ভেঙে পড়তে পারে। তবে যুদ্ধের ময়দানের মতো রাজনীতির ময়দানেও বেকায়দায় পড়েছেন হাফতার। তবরুখ কেন্দ্রিক লিবিয়ান পার্লামেন্ট (হাউজ অব রিপ্রেজেন্টেটিভস), যারা ২০১৫ সাল থেকে হাফতারকে শর্তহীন সমার্থনের জোগান দিয়ে আসছেন, তাদের একটি অংশ এখন হাফতারের নেতৃত্ব মানতে অনাগ্রহ প্রকাশ করেছেন। যার নেতৃত্বে রয়েছেন জাতীয় সংসদের প্রধান আগিলা সালেহ। মস্কো থেকে যুদ্ধ বিরতি সাক্ষর না করে পালিয়ে যাওয়া, লিবিয়ান পার্লামেন্টকে এড়িয়ে অর্থনীতিসহ গুরুত্বপূর্ণ বিষয়ে সিদ্ধান্ত গ্রহণ এবং ক্রমাগত ত্রিপোলির জাতীয় ঐকমত্যের সরকারের নিকট ভূমি হারানোর কারণে আগিলা সালাহ ও তার অনুসারীদের মধ্যে অনাগ্রহ সৃষ্টি হয়। এই অনাগ্রহ থেকেই হাফতারের বিকল্প খোঁজা শুরু হয়। লিবিয়ার পার্লামেন্ট সদ্যসদ্যের বিদ্রোহের গন্ধ টের পেয়ে হাফতার ক্ষমতা কুক্ষিগত করার জন্য তড়িঘড়ি করে নিজেকে শাসক ঘোষণা করেছেন। হঠকারি এই সিদ্ধান্তের পেছনে কলকাঠি নাড়ছে হাফতারের অর্থের প্রধান যোগানদাতা আরব আমিরাত। সপ্তাহান্তের ব্যবধানে আরব আমিরাতের মদদে ইয়েমেনের দক্ষিণাঞ্চলীয় জোটের স্বায়ত্তশাসন এবং লিবিয়ায় হাফতারের নিজেকে শাসক ঘোষণা নিঃসন্দেহে মধ্যপ্রাচ্যের রাজনীতিকে গভীরভাবে দুর্বৃত্তায়ন করবে। নিজেকে শাসক ঘোষণার মাধ্যমে হাফতার এক ঢিলে দুই পাখি মেরেছেন। অভ্যন্তরীণ বিদ্রোহ দমন করেছেন এবং ত্রিপোলির জাতীয় ঐকমত্যের সরকারসহ আন্তর্জাতিক মহলের কাছে নিজেকে একমাত্র বিকল্প হিসেবে আবির্ভূত করেছেন। রাজনৈতিক বিশ্লেষকরা মনে করছেন, আগামী গ্রীষ্মের আগে হাফতার আন্তর্জাতিক বৈধতা চান। বৈধতা অর্জনের জন্য সিরিয়ার কুর্দিদের মত পশ্চিমাদের হাতে লিবিয়ার তেল, গ্যাসের পরিচালনার ভারও দিতে আগ্রহী হাফতার। বেশ কয়েকবার হাফতার সে কথা বলেছেন। তবে ভিন্নভাবে বলছেন। হাফতারের ভাষায় অর্থনৈতিক উন্নতি, সামাজিক সুব্যবস্থা আর গণতন্ত্রের জন্য পশ্চিমাদের বিকল্প নেই। ভেনিজুয়েলা, বলিভিয়া, কলাম্বিয়া, সিরিয়া আর ইরাকে তো বিশ্ববাসী পশ্চিমা সামাজিক সুব্যবস্থা আর গণতন্ত্রের প্রয়োগ দেখে আসছেন। রাহুল আনজুমতুরস্কে বসবাসরত জাহাঙ্গীরনগর বিশ্ববিদ্যালয়ের সাবেক শিক্ষার্থীপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
"1632474393-956","https://bangla.dhakatribune.com/","মতামত","https://bangla.dhakatribune.com/articles/opinion","মহামারির মাঝে যেমন যাচ্ছে মালয়েশিয়ায়...","https://bangla.dhakatribune.com/opinion/2020/07/04/24942","কোভিড-১৯ সংক্রমণ ছড়িয়ে পড়ার পর অন্যান্য দেশের মতো মালয়েশিয়াতেও লেগেছে ধাক্কা
আয়তনে বাংলাদেশের চেয়ে আড়াইগুণ বড় মালয়েশিয়ায় মোটামুটি সব অঞ্চলে পর্যটকের কম বেশি ভিড় লেগে থাকে সারা বছর, আর ভিড়টা সব চেয়ে বেশি হয় টুইনটাওয়ারের শহর কুয়ালালামপুরে। যার কারণে কুয়ালালামপুরে বেশিরভাগ প্রতিষ্ঠান গড়ে উঠেছে পর্যটক-কেন্দ্রিক ব্যবসা-বাণিজ্যকে কেন্দ্র করে। পুরো শহরজুড়ে অসংখ্য বড় বড় শপিং মল, হেরিটেজ মল, হোটেল, পার্ক, বিনোদন কেন্দ্র, রেস্টুরেন্ট, ক্লাব, বার, পাব গড়ে উঠেছে। এছাড়াও, মালয়েশিয়ার সর্বত্রই নির্মাণশিল্প, ইলেকট্রনিক্স ফ্যাক্টরি, রাবার শিল্প, পামফলের বাগানসহ অসংখ্য কল-কারখানা।আয়তনে বাংলাদেশের চাইতে বড় হলেও জনসংখ্যার দিক থেকে অনেক কম হওয়ায় মালয়েশিয়ার অর্থনীতিকে সচল রাখতে প্রয়োজন হয় লক্ষ লক্ষ প্রবাসী কর্মীর। বেসরকারি সমীক্ষায় যা সংখ্যায় কমে প্রায় সাড়ে পাঁচ থেকে ছয় মিলিয়ন, যার মাঝে আড়াই মিলিয়ন মানুষের কাজ করার বৈধ ওয়ার্ক-পারমিট থাকলেও বাকি তিন মিলিয়ন মানুষের নেই কোনো বৈধ ওয়ার্ক-পারমিট।এখানে কাজ করা শ্রমিকদের বেশির ভাগ ইন্দোনেশিয়া, বাংলাদেশ, ফিলিপিন, নেপাল, মায়ানমার, ভিয়েতনাম, ভারত, পাকিস্তান, শ্রীলংকাসহ বিভিন্ন দেশের।কোভিড-১৯ সংক্রমণ ছড়িয়ে পড়ার পর অন্যান্য দেশের মতো মালয়েশিয়াতেও লেগেছে ধাক্কা। যার সবচেয়ে বড় ভুক্তভোগী প্রবাসী কর্মীরা। আমি নিজেও একজন মালয়েশিয়া প্রবাসী। গত সাড়ে ছয় বছর ধরে বসবাস করছি রাজধানী কুয়ালালামপুরের জমজমাট এরিয়া বুকিত বিনতাংয়ে। কর্মক্ষেত্রও আশেপাশে।কোভিড-১৯ মহামারি ঠেকাতে মার্চে মালয়শিয়াতে শুরু হয় মুভমেন্ট কন্ট্রোল অর্ডার (লকডাউন)। শুরুর কিছুদিন ঘরে বসে নিরাপদে থাকার জন্য, মোটামুটি জমানো টাকা খরচ করে চালিয়ে নিতে অসুবিধা হয়নি। কিন্তু দিন যত বাড়তে থাকে জমানো টাকায়ও টান পড়ে। কারণ এখানে কেউ টাকা ব্যাংকে জমা করে রাখে না, মাস শেষে দেশে পরিবারের কাছে পাঠিয়ে দেয়। আমার নিজের কর্মস্থলও ৩১ সেপ্টেম্বর পর্যন্ত বন্ধ ঘোষণা করা হয়েছে। কাজকর্ম না থাকায় বেতনও বন্ধ, আয় বন্ধ, কিন্তু খরচ বন্ধ নেই। অন্য কোথাও কাজ খুঁজবো তার উপায়ও নেই কারণ সব দিকে একই অবস্থা চলছে কর্মঘণ্টা কমিয়ে কাজ অথবা কর্মী ছাঁটাই। দিন যত যাচ্ছে ততই কঠিন হচ্ছে। পরিস্থিতি অক্টোবরের আগে ঠিক হচ্ছে না। কিন্তু অক্টোবর পর্যন্ত টিকে থাকাটা এখন বিশাল বড় চ্যালেঞ্জ। সাথে থাকা লোকজনের বেশির ভাগেরই একই দশা। সাথে থাকা চারজনের কাজ নেই, দু'জন কাজে যাচ্ছে গত দু সপ্তাহ্ ধরে তবে বেতন অর্ধেক। নেই কোনো ওভার টাইমও। অন্যদিকে, দেশে সবার পরিবার-পরিজন এদিকে পথ চেয়ে বসে আছে কবে টাকা পাঠানো হবে। কারণ আমাদের মত প্রবাসীদের পরিবারগুলো মাস শেষে প্রবাসের রেমিট্যান্সের ওপর নির্ভরশীল, সব কিছু মিলে চারপাশ অন্ধকার।চীনে কোভিড-১৯ সংক্রমণের পরপর প্রথম দিকে যে কটি বাইরের দেশে তা ছড়ায় তার মধ্যে মালয়েশিয়া একটি। চলতি বছরের ২৩ জানুয়ারি মালয়েশিয়াতে প্রথম কোভিড-১৯ আক্রান্ত রোগী সনাক্ত হয়। শুরু থেকে বিভিন্ন তৎপরতার কারনে সংক্রমণ নিয়ন্ত্রনে থাকলেও ফেব্রুয়ারির শেষ সপ্তাহে একটি ধর্মীয় জামায়াত হতে সেটি ছড়িয়ে পড়ে সারা মালয়েশিয়াতে। দ্রুত বাড়তে থাকে রোগীর সংখ্যা। হাজার ছাড়িয়ে গেলে ১৮ই মার্চ হতে ৩১শে মার্চ পর্যন্ত ঘোষণা করা হয় ১৪ দিনের মুভমেন্ট কন্ট্রোল অর্ডার (MCO) যা পর্যায় ক্রমে আরও তিন দফা বৃদ্ধি করা হয় ৩ মে পর্যন্ত।এ সময় শুধুমাত্র খাদ্য পণ্যের দোকান, এটিএম বুথ, ক্লিনিক ও হাসপাতাল ব্যতীত সকল ব্যবসা প্রতিষ্ঠান বন্ধ রাখার নির্দেশ জারি করা হয়। এর মাঝে খাদ্য পণ্যের দোকানও শুধুমাত্র সকাল ৮ টা হতে রাত ৮ টা পর্যন্ত খোলা রাখার অনুমতি দেওয়া হয়। অপ্রয়োজনীয় চলাচল নিয়ন্ত্রণে প্রতিটি এলাকা চেকপোস্ট দিয়ে বন্ধের পাশাপাশি জেলাভিত্তিক ভ্রমণ নিষেধাজ্ঞা জারি হয়। বিনা প্রয়োজনে বের হলে করা হয় জেল-জরিমানা।এই যখন পরিস্থিতি তখন মূলত বেশিরভাগ প্রবাসী কর্মীর কর্মহীন হয়ে ঘরে বসে থাকতে হয়। প্রথম দু-সপ্তাহ্ মোটামুটি কোনভাবে চালিয়ে নিলেও পরের দিন গুলোতে সমস্যা ধীরে ধীরে প্রকট হয়ে উঠছে। মুভমেন্ট কন্ট্রোল অর্ডার (MCO) ৩ মে শেষ হওয়ার পর ৪ মে শুরু হয় কন্ডিশনাল মুভমেন্ট কন্ট্রোল অর্ডার (CMCO) যা বলবৎ থাকে ৯ জুন পর্যন্ত।এই সময়ে স্বাস্থ্যবিধি মেনে চলাচল কিছুটা শিথিল করা হলে কিছু কিছু গুরুত্বপূর্ণ প্রতিষ্ঠান খোলা হলেও বেশিরভাগ প্রতিষ্ঠান বন্ধ থাকে।সর্বশেষ ১০ জুন থেকে ৩১ আগস্ট পর্যন্ত ঘোষণা করা হয়েছে রিকোভারি মুভমেন্ট কন্ট্রোল অর্ডার (RMCO)। এর মঝে বেশ কিছু প্রতিষ্ঠান খোলা হলেও স্বাস্থ্যবিধি মেনে ভিড়-জনসমাগম এড়িয়ে চলার বিধিনিষেধে কড়াকড়ি থাকায় কিছু প্রতিষ্ঠান এখনও বন্ধ রয়েছে এবং বেশিরভাগ প্রতিষ্ঠানে কর্মী সংখ্যা প্রায় অর্ধেকে নেমে এসেছে। বাতিল করা হয়েছে ওভার টাইমসহ অন্যান্য সুযোগ সুবিধা। যার কারণে এসব প্রতিষ্ঠানে কর্মরত প্রবাসী বাংলাদেশী কর্মীদের আয় নেমে এসেছে প্রায় অর্ধেকে। যা দিয়ে নিজের খরচ যোগাতে হিমশিম খেতে হচ্ছে অন্যদিকে দেশে পরিবার পরিজনের খরচ মেটানোর দুশ্চিন্তা দিন দিন বাড়ছে। এছাড়াও মালয়েশিয়াতে অসংখ্য বাংলাদেশি কর্মী রয়েছে যারা নিজ নিয়োগকর্তার অধীনে কাজ না পেয়ে অন্যত্র কাজ করে। কোভিড-১৯ সংক্রমণ ছড়িয়ে পড়ার পর সবচেয়ে বেশি ক্ষতিগ্রস্ত হয়ছে এই শ্রেণির প্রবাসীরা। কারণ তাদের বেশিরভাগই বর্তমানে কর্মহীন। অন্যদিকে নিজ নিয়োগকর্তার অধীনে কাজ না করায় পাচ্ছে না কোনো সাহায্য-সহযোগিতাও। শুরুর দিকে বাংলাদেশ হাইকমিশন থেকে কিছু খাদ্য সহায়তার আবেদন গ্রহণ করা হয়। অনলাইনে করা আবেদনপত্র থেকে যাচাই বাছাই করে অনেককে সহযোগিতা করা হয়। তবে এখন তেমন কোনো সুযোগও নেই। সবচাইতে শোচনীয় অবস্থায় দিন পার করছেন যাদের বৈধ ওয়ার্ক-পারমিট নেই তারা। কারণ কোভিড-১৯ সংক্রমণের মাঝেও চলছে অবৈধ অভিবাসীদের ধড়পাকড় অভিযান। যার একপর্যায়ে মালয়শিয়ার বিভিন্ন ইমিগ্রেশন ডিটেনশন ক্যাম্পগুলোতেও ছড়িয়ে পড়ে কোভিড-১৯। বিভিন্ন মানবাধিকার সংগঠন এ নিয়ে প্রশ্ন তুললেও থেমে নেই ধড়পাকড়। এদের অনেকেই ২০১৬-১৭ সালে বৈধতার জন্য আবেদন করেও প্রতারণা ও একাধিকবার সরকার পরিবর্তনের পর সিদ্ধান্ত পরিবর্তনসহ বিভিন্ন জটিলতায় সফল হতে পারেননি।বিভিন্ন প্রতিষ্ঠানে কাজের পাশাপাশি এদেশে অনেক বাংলাদেশি ব্যবসা বাণিজ্যও করছেন। যার বেশিরভাগ মিনি মার্ট-গ্রোসারী ও রেস্টুরেন্ট ব্যবসায়ী। নতুন সরকার গঠনের পর হতেই মালয়শিয়াতে বিদেশিদের পরিচালিত ব্যবসা প্রতিষ্ঠানগুলোতে চলছে অভিযান, লাইসেন্সসহ অন্যান্য প্রয়োজনীয় কাগজ-পত্র, স্থানীয় কর্মী নিয়োগ, বৈধ কর্মী না থাকা সহ নানা কারনে ইতমধ্যে বন্ধ করে দেয়া হয়েছে অসংখ্য ব্যবসা প্রতিষ্ঠান। ফলে এখানে বিনিয়োগকারী বাংলাদেশি ব্যবসায়ীরাও পড়েছেন সঙ্কটে।এই যখন অবস্থা তখন সেপ্টেম্বরের টাইমলাইন অনুযায়ী পরিস্থতি স্বাভাবিক হওয়া পর্যন্ত অপেক্ষা করা ছাড়া অন্য কোনো উপায় নেই। আর ফ্লাইট চালু না হওয়াতে কর্মহীন হয়ে বসে থাকা লোকজন না ফিরতে পারছেন দেশে, না পারছে এখানে টিকে থাকতে। এদিকে, দেশের পরিস্থতিও স্বাভাবিক না, দিন দিন বাড়ছে রোগীর সংখ্যা। মালয়েশিয়াতে কোভিড-১৯ এর বন্ধ ঘোষণার আগে যারা ছুটিতে দেশে গিয়েছেন তারাও ছুটি শেষে ফিরতে পারছেন না। সব কিছু মিলিয়ে চলতি বছরের শেষ নাগাদ পরিস্থতি স্বাভাবিক হওয়ার আগ পর্যন্ত এখানকার প্রবাসী কর্মীদের জন্য তেমন কোনো আশার আলো দেখা যাচ্ছে না।আবু রাইহান, মালয়েশিয়ায় প্রবাসী বাংলাদেশিপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","4","https://bangla.dhakatribune.com/articles/opinion/page/4"
"1632474967-1046","https://bangla.dhakatribune.com/","মতামত","https://bangla.dhakatribune.com/articles/opinion","বন্ধুর জন্য প্রতিবাদ- এক উৎসবের...","https://bangla.dhakatribune.com/opinion/2018/08/06/1921","কিছু বন্ধুত্ব  তৈরি হয় রাজপথে! বন্ধুত্ব হয় ন্যায্য দাবি আদায়ের আন্দোলনে-বজ্রকন্ঠে শ্লোগান দিতে দিতে- রাজপথ ধরে এগোতেই হঠাৎ হওয়া আক্রমণে। বন্ধুত্ব হয় বৃষ্টিতে ভিজে রোদে শুকিয়ে, কিম্বা  প্রচণ্ড তৃষ্ণায় কাঠ হয়ে আসা নিজের গলাটা ভুলে মিছিলে পাশে দাঁড়ানো আরেক প্রতিবাদি কণ্ঠকে পানির বোতলটা এগিয়ে দিয়ে। এভাবেই নাম জানার আগেই কিছু বন্ধুত্ব শুরু হয় রাজপথ চিনেই। এই বন্ধু দিবস হোক রাজপথের এই বন্ধুদের জন্য।
বন্ধু। ছোট্ট এই শব্দটার অর্থ বোঝার আগেই আমরা বন্ধু পেয়ে যাই। এই বন্ধুত্বের শুরু ক্লাস রুমে কিম্বা খেলার মাঠে। আমরা জানতেও পারি না কখন, কিভাবে এই টিফিন ভাগ করে নেয়া থেকে শুরু  হওয়া এই বন্ধুত্ব একদিন জীবনের দুঃখসুখগুলো ভাগ করে নিতে শিখিয়ে ফেলে আমাদের। রোদ-ঝড়-বৃষ্টিতে যেমন ছোট্ট চারাগাছ গুলো ধীরেধীরে বেড়ে উঠে, বন্ধুর সাথে বন্ধুতাও ঠিক তেমন। রাগ-অভিমান-ভালোবাসা জরানো এই বন্ধুদের বন্ধুত্বকে নিয়েই বন্ধু দিবস। কিন্তু জানেন, কিছু বন্ধুত্ব আবার তৈরি হয় রাজপথে! বন্ধুত্ব হয় ন্যায্য দাবি আদায়ের আন্দোলনে-বজ্রকন্ঠে শ্লোগান দিতে দিতে- রাজপথ ধরে এগোতেই হঠাৎ হওয়া আক্রমণে। বন্ধুত্ব হয় বৃষ্টিতে ভিজে রোদে শুকিয়ে, কিম্বা  প্রচণ্ড তৃষ্ণায় কাঠ হয়ে আসা নিজের গলাটা ভুলে মিছিলে পাশে দাঁড়ানো আরেক প্রতিবাদি কণ্ঠকে পানির বোতলটা এগিয়ে দিয়ে। এভাবেই নাম জানার আগেই কিছু বন্ধুত্ব শুরু হয় রাজপথ চিনেই।একটা গল্প বলি। বন্ধুত্বের গল্প। এই গল্পজুড়ে তাই শুধু বন্ধুত্বের জয়গান। এই গল্পজুড়ে কেবলই রক্ত লাল রাজপথ। এই গল্পে আছে অন্যায়ের বিরুদ্ধে রুখে দাঁড়ানো  স্কুল-কলেজ পড়ূয়া অকুতোভয় তাজা তাজা প্রাণ। আচ্ছা, আপনার খুব কাছের বন্ধু হঠাৎ আপনার চোখের সামনে বাসের চাকায় পিষ্ট হয়ে অকালেই ঝরে পরে কি করবেন আপনি কি তখন? কাঁদবেন নিশ্চয়ই। তারপর?  জি। এই গল্পটার শুরু যখন কিছু কলেজ পড়ুয়া শিক্ষার্থী বাড়ির ফেরার পথে চোখের সামনে নির্মমভাবে বাসচাপায় নিজের বন্ধুদের অকালে ঝরে যেতে দেখল। এরপর? এরপর আর রাজপথ ছাড়ে নি তারা। দাবি - বন্ধুদের হত্যার বিচার আর নিরাপদ সড়ক। শুরু হল বাংলাদেশের ইতিহাসে বন্ধুত্বের বিরল দৃষ্টান্তের এক নতুন অধ্যায়। এই অধ্যায় পরিবর্তন চায়। নিরাপদ সড়ক চায়। চায় প্রশাসনিক জবাবদিহিতা। এই দাবি আদায়ের আন্দোলনে সারা দেশ জুড়ে চলল শ্লোগান-প্রতিবাদ-মিছিল! সেদিন বন্ধু হারিয়ে হতবিহ্বল ওরাও বাস ভেঙ্গে ছিল কাঁদতে কাঁদতে। মূর্ছা যাচ্ছিল বারবার। বাস্তবতার সাথে তাদের প্রথম পরিচয়ে তারা কিংকর্তব্যবিমুঢ় না হয়ে সিদ্ধান্ত নিল পরিবর্তন আনার।সামাজিক যোগাযোগ মাধ্যমগুলোও তাদের প্রতিবাদের কথা ছড়িয়ে পড়ল মুহুর্মুহু। তারপর তারা আমাদের শেখাল প্রতিবাদের নতুন ভাষা। যেই কারণে বন্ধু হারাল সেই কারণটাই উপড়ে ফেলবে গোড়া থেকে। শুরু হল রাস্তায় নেমে গাড়িগুলোর ফিটনেস আর লাইসেন্স পরীক্ষা। যা বড়রা পারলনা, ছোটছোট এই বন্ধুরা তাই করে দেখাল। বাংলাদেশের ইতিহাসে সড়কে প্রথম এমার্জেন্সি লাইনটাও ওদের কৃতিত্ব। আপাতদৃষ্টিতে যেটাকে জনদুর্ভোগ মনে হচ্ছিল সেখানে জনগনের মুখের কৃতজ্ঞতার হাসিই বাতলে দিল ঠিক পথেই এগোচ্ছে তাদের প্রতিবাদ। মন্ত্রি কি সাধারণ জনগন- তাদের এই সুপরিকল্পিত অভিযানে বাদ পরে নি কেউই। এর মধ্যেও এলো বাধা। পুলিশের লাঠিচার্জে মাথা ফাটলো কারও, কেউ বা ট্রাকের চাপায় হল গুরুতর আহত। তবু তাদের এই অভিনব প্রতবাদে একচুলও বিচ্যুতি হয়নি। তারপর আক্রমণ হল। পুলিশের লাঠিচার্জ, আর ‘হেলমেট’ বাহিনি। খুব মারল সেদিন ওদের। রাবার বুলেটও ছুড়ল ওরা। আচ্ছা, মিরপুরে তো ক্রিকেটের স্টেডিয়াম তাহলে হকিস্টিক হাতে ওরা কি করে? সামাজিক যোগাযোগ মাধ্যমগুলোতেও দ্রুত ছড়িয়ে পড়ল বন্ধুর জন্য এই প্রতিবাদে হানাদার শত্রুদের বর্বরটার কথা।নাহ। ওদের আর একা একা প্রতিবাদ করতে হয়নি এরপর। তাদের সারথি হয়ে রাজপথে নামল সবকটা বিশ্ববিদ্যালয় পড়ুয়া তরুনেরাও। নামলো আর অনেক কিশোর কিশোরী। কারো কারো মায়ের নির্দেশ, ‘গুলি না খেয়ে ঘরে ফিরবি না’।এরপরের দিন ওদের ওপর হল আরও বেশ বর্বরোচিত হামলা। আহত হল অনেকেই। কেউ কেউ আহত অবস্থায় হাসপাতালেই মারা গেল। হল যৌন-হয়রানির শিকার। নিখোঁজও হল।গতকাল এক ফেসবুক বন্ধুর পোস্ট পড়ে জানলাম ধানমন্ডি পপুলার হাসপাতালের বন্ধুত্ত্বের এই অধ্যায়ের আরেক অংশের কথা। আহত শিক্ষার্থীদের খোঁজ নিতে এসেছিলেন অনেকেই। আটকে পড়া ছাত্রদের নিরাপত্তা দিতে কিংবা বাড়িতে পৌঁছে দিতে কাজ করেছেন কোন কোন শিক্ষক আর বন্ধুর অভিভাবকরাও। আহত এক বন্ধু নিজের আঘাতের চেয়ে বেল টাওয়ারে আটকে পড়া বন্ধুদের নিয়ে বেশি চিন্তিত। নিজের ব্যথার কথা বেমালুম ভুলে গেছে। জানলাম, ঝিগাতলার কাছে আহত শিক্ষার্থীদের জন্য বাড়ির ওপর থেকে কেউ কেউ জামা ছুড়ে দিচ্ছেন, যাতে বাচ্চাগুলো পোষাক বদলে নিতে পারে। জানলাম কিছু নারীর মাতৃস্নেহে ভয়ার্ত কিছু বাচ্চাদের আলাদা আলাদা রিকসায় পাশে বসিয়ে বাড়ি নিয়ে যাবার কথা। তাদের ছিন্নভিন্ন পোষাকগুলোর জন্য যাতে বিপদে না তাই অন্যরা নিজের গায়ের জামা খুলে দিয়ে দিল তাদের। বিশালদেহী এক বন্ধুর জামাটা নাকি ঢলঢল করছিল ছোট্ট আরেক বন্ধুর গায়।আরও জানলাম, গতকাল বিকেলে হাতিরপুলে আসার পথে ছেলেমেয়েগুলো ধৈর্য আর বিনয় নিযেই অবিচল থেকে সড়কের দায়িত্ব পালন করছে। অথচ একটু আগেও ওদের ওপরও হামলা হয়েছিল। বন্ধুর জন্য নেয়া সপথ, প্রাণ দিয়ে হলেও যে রক্ষা করতে হয়! জিগাতলা যেন নির্যাতন শিবির ছিল গতকাল। তবু দমেনি এই সুকান্তের আঠার বছর বয়সীরা।  তারা যে ভয়ংকর, তাদের তাজা তাজা প্রাণে যে অসহ্য যন্ত্রণা- তা এই ব্রহ্মাণ্ডের যেকোনো নির্যাতনের চাইতে অধিকতর অসহনীয়। গত রাতটা ওদের পার হল আহত বন্ধুদের রক্ত খুঁজে। সামাজিক যোগাযোগ মাধ্যম জুড়ে ছিল জরুরী রক্তের পোস্ট। জিগাতলা নাকি রণক্ষেত্র ছিল আজ। গতকালকের নারকীয় হামলাগুলোর আঘাত উপেক্ষা করে আজও নাকি তারা রাজপথে ছিল। বন্ধুর জন্য রীতিমত বুলেট খাওয়া এই বন্ধুত্বের গল্প এখন বিশ্বের মুখেমুখে। আন্তর্জাতিক গনমাধ্যমগুলোর সাহায্যে গোটা বিস্ব আজ এই বীর বন্ধুদের সাহসী গাথার সাক্ষী হয়ে গেল। আর এই আন্তর্জাতিক গণমাধ্যমগুলোও জেনেছে বন্ধুদের কারণে।২৯ জুলাই-৫ আগস্ট, ২০১৮। এই সপ্তাহটা শোকের, প্রতিবাদের, আশার। প্রতিদ্বন্দ্বী স্কুল কলেজ গুলোর শিক্ষার্থীরাও একজনকে বাঁচাতে আরেকজন নিজের বুক পেতে দিচ্ছে। ছেলে বন্ধুরা মেয়ে বন্ধুদের ঘিরে রাখছে এমনভাবে যেন কোন পিশাচের হাত তাদের না ছুঁতে পারে। কেউ কেউ নিয়ে আসছে খাবার, পানি, স্যালাইন, যেন এই লড়াকু প্রাণগুলো দুর্বল না হয়ে পড়ে। মাদের দেখলাম নিজের সন্তান কি পরের, এক থালায় লোকমা তুলে খাইয়ে দিচ্ছেন ওদের। দেখলাম সেই শিক্ষক-শিক্ষিকাদের বৃষ্টিতে ভিজতে থাকা ছেলেগুলো ছাতা এগিয়ে দিলে ওরা সেটা বিনয়ের সাথে নিয়ে দৌড়ে দিয়ে এলো ভিজতে থাকা মেয়ে বন্ধুদের। অসুস্থ হয়ে পড়া রিক্সাওয়ালাকে নিজেরা রিক্সা চালিয়ে পৌঁছে দিল হাসপাতালে। কারো প্রতিবাদের পোস্টারে লেখা ‘যদি তুমি ভয় পাও তবে তুমি শেষ, যদি তুমি রুখে দাড়াও তবেই তুমি বাংলাদেশ’। কারোরটায় লেখা ‘মাথায় গুলি কর মেধা মরে যাবে, বুকে গুলি কর না, ওখানে বঙ্গবন্ধু থাকে, বন্ধু জেগে গেলে সব ধ্বংস হয়ে যাবে’। আসলেই তো, বঙ্গবন্ধুও তো বন্ধু- বঙ্গের, বাংলাদেশের বন্ধু!২০১৮’র এই বন্ধু দিবসটা তাই এই রাজপথের বন্ধুগুলোর থাক। ফ্রেন্ডশিপ ব্যান্ডে বাঁধা নয়, বরং রাজপথের ধুলো আর রক্তে মাখামাখি এই বন্ধুত্বের গল্প দিয়ে নতুন করেই বাংলাদেশকে চিনে নিক গোটা বিশ্ব। এই পৃথিবী তাকিয়ে থাকুক অবাক হয়ে! দেখুক এদের, যাদের কাছে অন্যায়ের বিরুদ্ধে প্রতিবাদ এক উৎসবের নাম!","8","https://bangla.dhakatribune.com/articles/opinion/page/8"
"1632475283-1092","https://bangla.dhakatribune.com/","মতামত","https://bangla.dhakatribune.com/articles/opinion","সামাজিক ব্যাধি দূরীকরণে স্থানীয় সরকারের...","https://bangla.dhakatribune.com/opinion/2021/06/16/35531","সমাজ দ্রুত বদলাচ্ছে, মানুষ সহজেই খারাপ কাজগুলোর দিকে ঝুঁকছে, এসব সামাজিক ব্যাধি দূর করতে স্থানীয় সরকার প্রশাসন গুরুত্বপূর্ণ ভূমিকা পালন করতে পারে
সৌন্দর্যে মোহিত হয়ে কামাল হোসেন নামে এক যুবক কোনো যৌতুক ছাড়াই বিয়ে করে রাহেলা আক্তারকে (১৭)। বিয়ের কিছুদিন পর কামালের বাবা-মা রাহেলাকে বাবার বাড়ি থেকে টাকাপয়সা আনতে বলে। রাহেলা তা দিতে অপরাগ হলে কামালের মা তাকে মানসিকভাবে নির্যাতন শুরু করে। এক পর্যায়ে কামালও রাহেলাকে টাকার জন্য চাপ দেয়। এমনকি টাকা না আনলে তাকে মারধর করা এবং তালাক দেয়ার হুমকি দেয়। রাহেলা বলেন, “আমি যৌতুকের কারণে মরতে বসেছি। এটা এখন আর আমার একার বা আমার পরিবারের সমস্যা নয়। এখন এ বিষয়ে আইন রয়েছে। আমি আইনের আশ্রয় নিতে চাই। আমার সহযোগিতা প্রয়োজন। আমি রাষ্ট্র ও সমাজের কাছে এর বিচার চাই।” বিশেষজ্ঞরা বলছেন, শুধু যৌতুক নয়, ধর্ষণ, নারী নির্যাতন এবং বাল্যবিবাহের ক্ষেত্রেও এ রকম নৃশংস এবং অপ্রত্যাশিত ঘটনা ঘটছে। তারা বলছেন, সমাজ দ্রুত বদলাচ্ছে। মানুষ সহজেই খারাপ কাজগুলোর দিকে ঝুঁকছে এবং খুবই তাৎক্ষণিকভাবে তা সারাদেশে ছড়িয়ে পড়ছে। তাই এসব সামাজিক ব্যাধি দূর করতে স্থানীয় সরকার প্রশাসন গুরুত্বপূর্ণ ভূমিকা পালন করতে পারে। কেননা এ ধরনের ঘটনাগুলো সাধারণত গ্রামীণ জীবনে বেশি ঘটে। তাই সহজেই তারা এ সমস্যাগুলো মোকাবেলা করে সমাজে শান্তি ও শৃঙ্খলা ফিরিয়ে আনতে পারে। বেসরকারি সংস্থা ‘অধিকার’এর একটি পরিসংখ্যানে দেখা যায়, “২০০১-২০১৯ পর্যন্ত ধর্ষণের শিকার হয়েছে ১৪,৭১৮ জন। এর মধ্যে ৬৯০০ জন নারী এবং ৭৬৬৪ জন শিশু। এর মধ্যে দলবন্ধ ধর্ষণের শিকার হয়েছে ২৮২৩ জন। ধর্ষণের পর খুন ১৫০৯ জন এবং ধর্ষণের পর আত্মহত্যা করেছে ১৬১ জন।” চিত্রটা ভয়ঙ্কর। একই রকম চিত্র দেখা যায় যৌতুক, নারী নির্যাতন এবং বাল্যবিবাহের ক্ষেত্রে- বললেন ‘জাতীয় মহিলা আইনজীবী সমিতি’র সভাপতি এবং আইনজীবী সালমা আলী। তিনি বলেন, “বাল্যবিবাহ, যৌতুক, যৌন হয়রানি কিংবা ধর্ষণের মতো ঘটনাগুলো সাধারণত গ্রাম পর্যায়ে বেশি ঘটে থাকে। তাই এ বিষয়ে যদি স্থানীয় সরকার প্রশাসন এগিয়ে আসে তাহলে মানুষ অনেক ভালো সেবা পাবে। বিষয়গুলো নিয়ে তারা মানুষের মাঝে নানাভাবে সচেতনতা তৈরি এবং আলোচনা করতে পারে। অনেক সময় তারা ধর্ষণ বা এ ধরনের অপরাধগুলোর বিচার শালিসের মাধ্যমে করে থাকে এবং এতে দেখা যায় ভিকটিমরা সঠিক বিচার পাননা। কেননা স্থানীয় প্রশাসন প্রভাবশালী বা শক্তিশালীদের পক্ষ নিয়ে থাকে। এটা ঠিক নয়। এতে সুষ্ঠ বিচার বা সমস্যার সমাধান হয় না।”তিনি আরো বলেন, “সমাজে এ ধরনের অপরাধগুলো যারা ঘটিয়ে থাকে, তাদেরকে দ্রুত পুলিশের হাতে তুলে দিয়েও তারা মানুষকে সাহায্য করতে পারে। অনেক সময় ঘটনাগুলোর ভুল ব্যাখ্যা হয় এবং অপরাধ অনুযায়ী অপরাধীরা শাস্তি পায় না এবং ভিকটিমরা দুর্ভোগের শিকার হয়। এজন্য তারা একটা সুরক্ষা বলয় তৈরি করতে পারে। কোনো কোনো সমস্যা এমন হয় যা ধমক দিয়েও ঠিক করা যায়। তাদের প্রচেষ্ঠাগুলো যদি সঠিক হয় এবং এর সাথে পরিবার ও কমিউনিটি ঠিকভাবে দায়িত্ব পালন করে তাহলে  এ ধরনের সমস্যা বা অপরাধগুলো অনেক কমে যাবে।” সরকার এ বিষয়গুলো মোকাবেলার জন্য কীভাবে কাজ করছে জানতে চাইলে মহিলা ও শিশু বিষয়ক মন্ত্রণালয়-এর পলিসি লিডারশীপ এন্ড অ্যাডভোকেসি ইউনিট-এর সিনিয়র সহকারি প্রধান (প্লাউ) বেগম নূরুন্নাহার বেগম বলেন, “ধর্ষণ, নারী নির্যাতন, যৌতুক বা বাল্যবিবাহ এ ধরণের যে কোনো ঘটনায় দেশের যে কোনো জায়গা থেকে টোল ফ্রি নম্বর ১০৯-এ ফোন করে সমস্যা বলা যায়। এরপর ভিকটিমের প্রয়োজন অনুযায়ী বিভিন্ন বিভাগে যেমন ডিএনএ ল্যাবরেটরি, ওয়ান স্টপ ক্রাইসিস সেন্টার (ওসিসি), ট্রমা কাউন্সিলিং সেন্টার ইত্যাদি জায়গায় সরকারি সহায়তা পাওয়া যায় কিংবা প্রয়োজনে ভিকটিমরা আইনি সহায়তা এমনকি আশ্রয়ও নিতে পারেন। তাদেরকে প্রাতিষ্ঠানিকভাবে সহায়তা দেয়া ছাড়াও আমরা বিভিন্ন গণমাধ্যমে প্রকাশিত এ বিষয়ের বিভিন্ন রিপোর্ট সংগ্রহ করি এবং তা ব্যাখ্যা বিশ্লেষণের ভিত্তিতে দেশে ও বিদেশে বিভিন্ন প্রতিষ্ঠানে রিপোর্ট করে থাকি এবং নীতি-নির্ধারণী পর্যায়ে রিপোর্টগুলো নিয়ে নানা ধরণের কাজ হয়ে থাকে।” ‘নিজেরা করি’র সমন্বয়কারী এবং সমাজকর্মী খুশী কবির বললেন. “এ বিষয়ে সরকারের আরো অনেক করণীয় রয়েছে।” তিনি বলেন, “এসব বন্ধ করতে দলমত নির্বিশেষে আমাদের একতাবদ্ধ হয়ে কাজ করা উচিত। অবশ্যই সরকারের প্রতিষ্ঠানগুলো বিশেষ করে থানা পর্যায় পর্যন্ত সরকারের যে কর্মকর্তা-কর্মচারি রয়েছেন তারা গুরুত্বপূর্ণ ভূমিকা পালন করতে পারেন এবং তাদেরকে এ বিষয়ে অনেক দায়িত্বশীল হতে হবে। অনেক সময়ই আমরা খবর পাচ্ছি, কোনো মেয়ের বাল্যবিবাহ বন্ধ করতে এগিয়ে আসছে স্থানীয় ম্যাজিজট্রেট, ইউএনও, স্কুল শিক্ষক কিংবা সাংবাদিকরা। আমার মনে হয়, উপজেলা ও গ্রাম পর্যায়ে যারা সরকারের প্রতিনিধি হয়ে কাজ করছেন তারা যদি এ বিষয়ে দায়িত্বশীল আচরণ করেন এবং এগিয়ে আসেন তাহলে আমরা খুব ভালো ফলাফল পেতে পারি। বিশেষ করে সরকারি বা বেসরকারিভাবে যদি স্থানীয় সরকারের কর্মকর্তা-কর্মচারিদের এসব বিষয়ে দায়িত্বশীল হওয়ার জন্য অনুপ্রাণিত করা যায় কিংবা তাদেরকে সচেতনতামূলক প্রশিক্ষণ দেয়া হয় তাহলে আরো ভালো ফল পাওয়া যাবে।” সরকার এ ধরণের সামাজিক ব্যাধি দূর করতে নানাভাবে কাজ করছে বলে জানান মহিলা ও শিশু বিষয়ক মন্ত্রণালয়ের নারী নির্যাতন প্রতিরোধকল্পে মাল্টিসেক্টরাল প্রোগ্রামের সাবেক প্রকল্প পরিচালক ড. আবুল হোসেন। তিনিও সমাজের শৃঙ্খলা এবং শান্তি বজায় রাখতে স্থানীয় সরকারের গুরুত্বকে মূল্যায়ন করেন। বাস্তবতার নিরিখে তিনি বলেন, “স্থানীয় মেম্বার-চেয়ারম্যানরা সাধারণত তাদের এলাকার মানুষদের নানাভাবে জানে এবং পরিচিত থাকে। তাই তাদের জানা থাকে কোন কোন বাড়িতে কিশোরী আছে এবং কাদের বাল্যবিবাহ হওয়ার সম্ভাবনা রয়েছে। এক্ষেত্রে তারা যদি ওইসব পরিবার এবং কিশোরীদের মোটিভেট করতে পারে তাহলে এভাবেও বাল্যবিবাহকে নিরুৎসাহিত করা যেতে পারে। ধর্ষণ শালিস বা আপসের বিষয় নয়। এটা অপরাধ। অনেক সময় পরিচয় বা সম্পর্কের জের ধরে নারীরা ধর্ষণের শিকার হয়। আবার কখনও তারা জোরপূর্বক ধর্ষণের শিকার হন। এসব ক্ষেত্রে শালিশের মাধ্যমে বিচার না করে অপরাধীকে পুলিশের হাতে তুলে দেয়াই ভালো।”তিনি আরো বলেন, “ইউনিয়ন পরিষদে ডিজিটাল সেকশন আছে। সেটা থেকে যদি কিছু লিফটলেট ছাপানো হয় যেখানে স্থানীয় থানা, ওসির ফোন নম্বরসহ ১০৯, ৯৯৯ বা ৩৩৩ ইত্যাদি জরুরি নম্বরগুলো থাকে এবং কেউ কোনো সমস্যায় পড়লে বা নির্যাতনের শিকার হলে কীভাবে সাহায্য পেতে পারে সে সব তথ্য লেখা থাকে তাহলে এসব পরিস্থিতি মোকাবেলা করা অনেক সহজ হবে। ওই লিফটলেটে বাল্যবিবাহের তথ্যগুলো দেওয়া থাকলে এর খারাপ দিকগুলো মানুষ বুঝতে পারবে। এভাবেও স্থানীয় সরকার প্রশাসনকে কাজে লাগিয়ে সমাজের অনেক সমস্যার সমাধান করা সম্ভব।” স্থানীয় সরকার মন্ত্রণালয়ের অতিরিক্ত সচিব (ইউনিয়ন পরিষদ অধিশাখা) মুস্তাকীম বিল্লাহ ফারুকী জানান, “সরকার এ ধরনের অনেক কাজ ইতিমধ্যে শুরু করেছে। স্থানীয় সরকারের ইউনিয়ন পরিষদের মূল দায়িত্ব আইন-শৃঙ্খলা রক্ষা করা। এর মধ্যে এ সমস্যাগুলো পড়ে। এগুলো মোকাবেলা করার জন্য তারা ওয়ার্ড সভা, গণশুনানী, গ্রাম আদালত, মোবাইল কোর্ট ইত্যাদি পরিচালনা করে থাকেন। এগুলোর মাধ্যমে তারা যেমন আইনগত বিষয়গুলো দেখেন, তেমনি জনসচেতনতাও তৈরি করেন। বাল্যবিবাহ, যৌতুক, ধর্ষণ বা নারী নির্যাতনের যে বিষয়গুলো রয়েছে সেগুলোর বিষয়ে বিশেষভাবে কাজ করার জন্য তাদেরকে প্রশিক্ষণও দেয়া হয়। কাজগুলো বিভিন্নভাবে হচ্ছে এবং কিছু কাজ প্রক্রিয়াধীন রয়েছে।” এ মাসেই ইউনিয়ন পরিষদের নির্বাচন হওয়ার কথা রয়েছে। সারাদেশে এ ধরনের সমস্যাগুলো মোকাবেলা করার জন্য যদি জনপ্রতিনিধিদের মানুষ অঙ্গীকারবন্ধ করতে পারেন এবং দায়িত্বশীল ও আন্তরিকভাবে বিষয়গুলো নিয়ে কাজ করতে বলেন তাইলে আশা করা যায় পরিস্থিতি অনেকটা উন্নত হবে বলে জানাচ্ছেন বিশেষজ্ঞরা।    রাহেলার কথাই ঠিক। এসব সমস্যা এখন আর কারো ব্যক্তিগত সমস্যা নয়। এখন এগুলো সামাজিক এবং রাষ্ট্রীয় সমস্যা। এজন্য মানুষকে সরব হতে হবে। দীর্ঘশ্বাস আর চোরা কান্না মুছে ফেলে স্থানীয় প্রশাসনকে বিষয়গুলো জানাতে হবে। তাহলে স্থানীয় প্রশাসন ও সমাজ এগিয়ে আসবে। এজন্য স্থানীয় সরকারকে আরও স্বচ্ছ, নিরপেক্ষ এবং শক্তিশালী হওয়া প্রয়োজন- বলে বলছেন সুশীল সমাজ এবং সংশ্লিষ্টরা।      শানু মোস্তাফিজপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","",""
"1632474470-971","https://bangla.dhakatribune.com/","মতামত","https://bangla.dhakatribune.com/articles/opinion","বঙ্গবন্ধুর ভাস্কর্য: এ বিতর্কের শেষ...","https://bangla.dhakatribune.com/opinion/2020/12/03/29840","বিষয়টি অত্যন্ত স্পর্শকাতর। বিশেষ করে, যেহেতু এখানে বঙ্গবন্ধুর নাম জড়িয়ে আছে। আবার আলেম-ওলামাদের কাছ থেকে যেসব আপত্তি আসছে, তার অ্যাকাডেমিক দিকটিও পর্যালোচনা করে দেখা উচিত
দেশে এখন তুমুল বিতর্ক চলছে। ভাস্কর্য নিয়ে। আরও সুনির্দিষ্টভাবে বলতে গেলে, নির্মীয়মান বঙ্গবন্ধুর ভাস্কর্য নিয়ে। একটি পক্ষ যে কোনো মূল্যে ভাস্কর্য নির্মাণ এগিয়ে নিতে বদ্ধপরিকর। অন্য পক্ষ ভাস্কর্য মাত্রেরই ঘোর বিরোধী, তারা যে কোনো মূল্যে এটার নির্মাণ ঠেকাতে চায়। বিতর্কের উত্তাপ ছড়িয়ে পড়েছে দেশময়। পাল্টাপাল্টি সমাবেশ-মিছিলে কেঁপে উঠছে রাজপথ। রীতিমতো যুদ্ধংদেহী অবস্থা! তা, কেন এই বিতর্ক? কিইবা এর মূল ভিত্তি? শিল্প-কলা, ধর্ম, রাজনীতি? নাকি এর সবই। কতটুকু আবেগ কাজ করছে, আর কতটুকুই বা যুক্তিবোধে চালিত হচ্ছে এ বিতর্ক? ঘটনা পরিক্রমা সচেতনভাবে অনুসরণ করে থাকলে আপনার মনে হতে পারে, উপরে উল্লিখিত সবগুলো উপাদানের মিশেলে একটি জগাখিচুড়ি অবস্থা তৈরি হয়েছে। যেখানে সবাই উদ্ভ্রান্তের মতো ছুটে চলেছে দিগ্বিদিক।এ মহাবিশ্বে বিধাতার এক অপূর্ব লীলা হচ্ছে সৃষ্টির বৈচিত্র্য। জীব-জড়, প্রাণী-উদ্ভিদ যেদিকেই আপনি নজর দিন, আপনি দেখতে পাবেন কেবলই বৈচিত্র্য আর বৈচিত্র্য। আল্লাহতায়ালা শত সহস্র রকমের প্রাণী ও উদ্ভিদ সৃষ্টি করেছেন। বিশ্বব্রহ্মাণ্ডকে সুশোভিত করেছেন সূর্য-চন্দ্র, গ্রহ-নক্ষত্র, পাহাড়-পর্বত, সাগর-নদী-এবম্বিধ বহুতর অপূর্ব সৃষ্টি দিয়ে। পৃথিবীর কোনো কোনো অঞ্চল যেখানে বাংলাদেশের মতো নাতিশীতোষ্ণ, শস্য-শ্যামলা, অন্য কিছু অঞ্চল প্রচণ্ড গরম, উষর মরুভূমি। আবার একটি বড় অংশ প্রচণ্ড শীতল। উদ্ভিদ ও প্রাণী জগতে বিদ্যমান হাজারো প্রজাতির মধ্যে আর একটু ডিটেইলসে গেলে আপনি দেখতে পাবেন আরও অসংখ্য ভাগ-উপভাগ। এবার আর একটু গভীরে যান। দেখবেন, বিচিত্র রকমের অসংখ্য ক্ষুদ্রাতিক্ষুদ্র অণু-পরমাণু সমন্বয়ে এদের গড়ে ওঠা। বিধাতার বিচিত্র রকমের এই শত সহস্র সৃষ্টির মধ্যে আপনি অনেক অমিল যেমন খুঁজে পাবেন, মিলও পাবেন এন্তার। তবে, এত সব বৈচিত্র্যের মধ্যে যে বিষয়টি আপনাকে বিমোহিত করবে সেটা হলো, এরা সবাই মিলে এ মহাবিশ্বে তৈরি করেছে এক অপূর্ব ঐক্যতান, সবে মিলে আবদ্ধ হয়েছে ঐক্যের এক বাগডোরে। কোথাও কোনো বিরোধ নেই, সবাই মিলে মিশে একাকার হয়ে যার যার কাজ করে যাচ্ছে। পবিত্র কুরআনের ভাষায়, “তুমি পরম করুণাময়ের সৃষ্টিতে কোনো বিরোধ/অমিল খুঁজে পাবে না (আল-কুরআন ৬৭:৩)।”এবার আদম সন্তানদের কথা ভাবুন। এ পৃথিবীর ঊষর-উর্বর, গরম-ঠাণ্ডা সর্বত্র আল্লাহ আদম সন্তানদের ছড়িয়ে দিয়েছেন। তাদের বিভক্ত করেছেন বিভিন্ন জাতি, বর্ণ, গোত্রে। আবহাওয়া ও এলাকা ভেদে তাদের মন-মেজাজে বিস্তর ফারাক দেখা যায়। অসংখ্য ভাষা-উপভাষায় তারা কথা বলে। এলাকা ও ধর্মভেদে তাদের মধ্যে বিচিত্র রকমের কৃষ্টি-কালচার গড়ে উঠেছে। তবে সাদা-কালো-বাদামি নির্বিশেষে সকলের ভেতরটা একই রকম, সকলের রক্তের বর্ণই লাল। সকলের মধ্যেই একই রকম আনন্দ-বেদনার অনুভূতি কাজ করে। বিশ্বমানবতার কল্যাণে কেউ যখন কোনো যুগান্তকারী আবিষ্কার করে, অন্যরা পৃথিবীর যে প্রান্তেই থাকুক তার কৃতিত্বে উচ্ছ্বাস প্রকাশ করে অভিনন্দন জানায়। আর কোনো এলাকায় যখন বন্যা, ঘূর্ণিঝড় কিংবা ভূমিকম্পের মতো কোনো বড় দুর্যোগ দেখা দেয়, শত্রু-মিত্র নির্বিশেষে সব দেশই তাদের পাশে এসে দাঁড়ায়। এই যে সার্বজনীন সহানুভূতি-সহমর্মিতা এটা কি এ স্বাক্ষ্যই দেয় না, শত বিরোধ আর বৈপরীত্যের মধ্যেও আমরা সবাই মিলে একটি অভিন্ন জাতি, এক আদমেরই সন্তান।মোটা দাগে, আপনি প্রাচ্য ও পাশ্চাত্যের চিন্তা-দর্শন ও জীবনাচারে অনেক মিল ও অমিল খুঁজে পাবেন। আপনি এমন কিছু বিষয় পাবেন, যেখানে ধর্ম-বর্ণ, গোত্র-জাতি নির্বিশেষে পৃথিবীর সব মানুষ অভিন্ন দৃষ্টিভঙ্গি পোষণ করেন, যেমন ধরুন- সত্য কথা বলা, সদাচরণ করা, বিপন্ন মানুষকে সহায়তা করা, অন্যায়ভাবে পরাস্বপহরণ না করা, ইত্যাদি। অন্যদিকে, আপনি দেখে থাকবেন, সময়ের পরিক্রমায় কিছু বিষয়ে প্রাচ্য ও পাশ্চাত্যের দৃষ্টিভঙ্গিতে মৌলিক ফারাক তৈরি হয়েছে। প্রাচ্যে এখনও পারিবারিক বন্ধন অনেক সুদৃঢ়। বিয়ে বহির্ভূত যুগল জীবন এখনও এখানে সামাজিক স্বীকৃতি পায়নি। অন্যদিকে, পাশ্চাত্যে লিভ-টুগেদার একটি স্বীকৃত সামাজিক ব্যবস্থা। বিয়ে বহির্ভুত সন্তান জন্মদান তাদের কাছে কোনো বিষয় নয়। এমনকি, সমলিঙ্গের মধ্যে বিয়ের মতো বিষয়ও পাশ্চাত্যের অনেক দেশে আইনি স্বীকৃতি লাভ করেছে। অথচ, প্রাচ্যে ধর্ম-বর্ণ নির্বিশেষে কমবেশি সবখানেই এটি একটি দুরাচার হিসেবে বিবেচিত হয়। এখানে, ধর্মের একটি বড় ভূমিকা থাকতে পারে। আধুনিক যুগে খ্রিষ্টীয় পাশ্চাত্যে জনজীবনে চার্চের প্রভাব অনেক দুর্বল হয়ে গেছে। অন্যদিকে, প্রাচ্যে ইসলাম, হিন্দু বা বৌদ্ধ - যে কোনো ধর্মের অনুসারীদের মধ্যে প্রাত্যহিক জীবনাচারে এখনো ধর্মের প্রভাব অনেক শক্তিশালী। সন্দেহ নেই, বিজ্ঞান ও প্রযুক্তিতে এগিয়ে থাকা পাশ্চাত্যের কাছে আমাদের অনেক কিছুই শেখার আছে, তবে তার মানে নিশ্চয়ই এই নয় যে তাদেরকে সব বিষয়েই আমাদের মডেল মানতে হবে।তবে, প্রাচ্য সমাজে প্রধান তিনটি ধর্মের মধ্যেও আপনি মৌলিক আকিদা-বিশ্বাসে একটি প্রধান পার্থক্য দেখতে পাবেন। হিন্দু ধর্মাবলম্বীরা অনেক দেব-দেবীর পূজা-অর্চনা করে। এসব দেব-দবীর মূর্তি বানিয়ে এদের প্রতি ভক্তি প্রদর্শন তাদের নিয়মিত ধর্মাচারের অংশবিশেষ। অন্যদিকে, বৌদ্ধ ধর্মাবলম্বীরা গৌতম বুদ্ধের মূর্তি তৈরি করে তার প্রতি তাদের শ্রদ্ধার্ঘ্য নিবেদন করে। কিন্তু, ইসলাম অত্যন্ত কঠোরভাবে এক আল্লাহতে বিশ্বাস করে। তার সাথে প্রত্যক্ষ বা পরোক্ষভাবে কাউকে অংশীদার করাকে আমার্জনীয় পাপ হিসেবে বিবেচনা করে। মহানবী (সা.) আরব থেকে মূর্তি পূজাকে সমূলে উৎপাটন করেন। তার অনুসারীরা এ বিষয়ে সদা সোচ্চার ছিলেন এবং আছেন। ছোট-বড় যত ত্রুটি-বিচ্যুতিই এসে থাকুক না কেন, গত দেড় হাজার বছরের ইতিহাসে মুসলিম সমাজের কোথাও কি মূর্তি পূজা জায়গা করে নিতে পেরেছে? প্রশ্ন হচ্ছে, মূর্তি আর ভাস্কর্য কি এক? কোথাও কি মূর্তির ন্যায় ভাস্কর্যের পূজা হচ্ছে? তাহলে এটা নিয়ে এত শোরগোল হচ্ছে কেন? ভাস্কর্য আসলে কি? ভাস্কর্য নির্মাণের পেছনে কি উদ্দেশ্যই বা কাজ করে থাকে?বিশ্ব সভ্যতার ক্রমবিকাশের দিকে তাকান। এখানে বিজ্ঞান, ধর্ম ও শিল্প-কলা- প্রত্যেকেই নিজ নিজ জায়গা থেকে গুরুত্বপূর্ণ অবদান রেখে চলেছে। বিজ্ঞান যখন মানুষের দৈনন্দিন জীবনের সমস্যা সমূহের সমাধানে নিরন্তর কাজ করে যাচ্ছে, ধর্ম তার নৈতিক সত্ত্বাকে বিচ্যুতির হাত থেকে রক্ষায় রয়েছে সদা ব্যাপৃত। আর, শিল্প-কলা? আনন্দ-পিপাসু মানুষের চিত্তবিনোদনের অফুরন্ত উৎস হিসেবে কাজ করে গেছে। শুধুই কি তাই? ধর্মের যেমন রয়েছে অতুলনীয় উজ্জীবনী শক্তি, শিল্প-কলাও বিনোদনের পাশাপাশি জনমানস গঠনে রাখতে পারে অনন্য সাধারণ ভূমিকা। এখানে ভাস্কর্যের অবস্থান কোথায়? একটি চিত্রকর্ম দ্বিমাত্রিকভাবে অনেক কথাই বলতে পারে, তবে এটাকে বড় জোর কোথাও ঝুলিয়ে রাখতে পারবেন। কিন্তু, ভাস্কর্য নামের ত্রিমাত্রিক শিল্পকর্ম যদি দৃষ্টি-নন্দন হয়, পাবলিক প্লেসে স্থাপন করেন, এটি অগণিত মানুষের জন্য দর্শনীয় স্থানে পরিণত হতে পারে। মানুষ এটা দেখবে, এর নির্মাণ-শৈলী আর শিল্পগুণে বিমোহিত হবে, আর এটি যে বার্তা দিতে চায় তা সাথে করে নিয়ে ঘরে ফিরে যাবে। কাজেই, ক্ষেত্রভেদে একটি ভাস্কর্য হতে পারে একটি চলমান ইতিহাস, একটি জাতির অহংকার, গৌরব ও বীরত্বের জয়গাঁথা, একটি সমাজের কোনো স্মরণীয় মুহূর্তের প্রতিবিম্ব, একটি দেশের কোনো মহান নেতার স্মৃতিফলক কিংবা কোনো ধর্মীয় সম্প্রদায়ের দেব-দেবীর প্রতিমূর্তি। তবে, কখনও আবার এটা একজন পুরুষ বা নারীকে এমন দৃষ্টিকটু ভাবে উপস্থাপন করতে পারে, যা আপনার কাছে মানসিক বিকার বলে প্রতীয়মান হবে। ব্যাপার যাই হোক, আপনি নিশ্চয়ই বুঝতে পারছেন, একটি ভাস্কর্য তার নান্দনিকতা ও দর্শনীয়তা গুণে জনসধারণ্যে বিশেষ বার্তা পৌঁছে দেওয়ার শক্তিশালী মাধ্যম হতে পারে।এবার একটু দেখা যাক, মুসলিম বিশ্বে ভাস্কর্যের ব্যাপৃতি কেমন? পত্র-পত্রিকার রিপোর্ট অনুসারে, পৃথিবীর অনেক মুসলিম দেশেই প্রয়াত জাতীয় নেতা ও বিশিষ্ট ব্যক্তিদের ভাস্কর্য রয়েছে। এদের মধ্যে তুরস্কের কামাল আতাতুর্ক, পাকিস্তানের কায়েদে আজম মোহাম্মদ আলী জিন্নাহ, মিশরের জামাল আব্দুল নাসের, ইরানের ইমাম খোমেনি ও ইরাকের সাদ্দাম হোসেনের নাম বিশেষভাবে উল্লেখযোগ্য। ইরাকে মার্কিন অভিযানের পর সাদ্দাম হোসেনের ভাস্কর্যগুলো সরিয়ে ফেলা হয়। বিশিষ্ট ব্যক্তিদের মধ্যে রয়েছেন আল্লামা ইকবাল, শেখ সাদী, ফেরদৌসী, রুমী প্রমুখ। আরব উপদ্বীপেও কিছু ভাস্কর্য আছে বলে সংবাদ মাধ্যমের খবরে এসেছে, যদিও কোনো ব্যক্তির ভাস্কর্য আছে কিনা তা সুস্পষ্ট নয়। তাহলে, সমস্যাটা কোথায়? এদেশের আলেম-উলামারা ভাস্কর্য নির্মাণের বিরোধিতা করছেন কেন? তাদের কাছ থেকেই শোনা যাক। তারা বলছেন, কোনো মুসলিম দেশে ভাস্কর্য থাকার মানে এই নয় যে, ইসলাম এটাকে অনুমোদন করে। ইসলামের গাইডলাইন আসে কুরআন ও হাদীস থেকে। একাধিক নির্ভরযোগ্য হাদীস থেকে প্রমাণিত হয়, ইসলাম কঠোরভাবে মানুষ বা অন্য কোনো প্রাণীর ত্রিমাত্রিক ইমেজ তৈরিতে নিষেধ করেছে। সবচেয়ে গুরুত্বপূর্ণ বিষয় হচ্ছে, হাদীস থেকে এমন ইঙ্গিতও পাওয়া যায় যে, অতীতে বিভিন্ন জাতির মধ্যে শিরকের সূত্রপাত ঘটেছে শ্রদ্ধা প্রদর্শন ও অনুপ্রেরণা লাভের উদ্দেশ্যে প্রয়াত বিশিষ্ট জনদের ছবি টাঙানো বা ইমেজ তৈরির মধ্য দিয়েই। শয়তান এভাবে মানুষকে বিভ্রান্ত করে শিরকের দরজা উন্মুক্ত করে। তারা আরও দাবি করেন, রাসূল (সা:)-এর সময় থেকে শুরু করে আজ পর্যন্ত সংখ্যাগরিষ্ঠ আলেম-উলামাদের এ বিষয়ে ঐকমত্য রয়েছে। ভাস্কর্য নির্মাণের বিরোধিতার মাধ্যমে রাসুলুল্লাহ (সা:)-এর উত্তরসূরী হিসেবে তারা তাদের উপর ন্যস্ত দায়িত্ব পালন করছেন মাত্র।যদিও বিষয়টি নিয়ে বিতর্ক চলমান, তর্কের খাতিরে ধরে নিচ্ছি আপনাদের বক্তব্যই সঠিক। বিশেষ করে, ধর্মীয় বিষয়ে আপনাদের বক্তব্য অগ্রাধিকার পাবে, এটাই স্বাভাবিক। প্রশ্ন হচ্ছে আপনারা কি আপনাদের দায়িত্ব পালনে সঠিক পন্থা অনুসরণ করছেন? আপনাদের বক্তব্য সাধারণ্যে ও যথাযথ কর্তৃপক্ষের কাছে সুন্দরভাবে বিজ্ঞতার সাথে তুলে ধরুন না কেন?একজন দায়ীর প্রতি এটাই আল্লাহর হেদায়েত নয় কি? শান্তিপূর্ণ সভা-সমাবেশের মাধ্যমে আপনারা অবশ্যই মানুষকে বুঝানোর চেষ্টা চালাতে পারেন, কিন্তু এমনভাবে কথা বলা কি সঠিক হবে, যাতে জনসধারণ্যে মাত্রাতিরিক্ত উত্তেজনার সৃষ্টি হতে পারে? কেউ যদি বলে বসেন, “ওটা ভেঙে বুড়িগঙ্গায় ফেলে দেব”, তাতে আদৌ কাজের কাজ কিছু হবে কি? মনে রাখা চাই, এ দেশ একজন মুসলিম শাসক দ্বারা পরিচালিত হচ্ছে। এ দেশের স্থপতি বঙ্গবন্ধু শেখ মুজিবুর রহমান একজন ধর্মপ্রাণ মুসলমান ছিলেন। আজকের এই যে ইসলামিক ফাউন্ডেশন, সেটা তারই হাতে গড়া। আমাদের জানা মতে, তার কন্যা মাননীয় প্রধানমন্ত্রী শেখ হাসিনাও একজন ধর্মপ্রাণ মুসলমান, নিয়মিত নামাজ আদায় করেন। এদেশের কোনো সরকারই সরাসরি ইসলামের বিরুদ্ধে কখনো অবস্থান নেননি। যেসব তরুণ-যুবরা আপনাদের কথা শুনতে চাচ্ছেন না বলে ভাবছেন, তাদেরও বেশির ভাগ মুসলিম পিতা-মাতার ঔরসে জন্ম নিয়েছেন। আপনারা যদি আন্তরিকতার সাথে বিশ্বাসযোগ্যভাবে আপনাদের বক্তব্য তুলে ধরতে পারেন, কেউ তো দ্বিমত পোষণের কথা নয়? তা না করে যদি খালি মাঠ গরম করেন, মশা মারতে কামান দাগান, করতেই পারেন। আখেরে লাভের গুড় পিঁপড়েয় খাবে!এখানে, একটি বিষয় বিশেষভাবে প্রণিধানযোগ্য। ইসলাম নিজেকে একটি বিশ্বজনীন ধর্ম ও আদর্শ হিসেবে দাবি করে। এর মানে এটাই দাঁড়ায় যে, এতে বিশ্বের শত-সহস্র জাতি-গোষ্ঠীর স্থানীয় কৃষ্টি-কালচারকে অ্যাকোমোডেট করার অসাধারণ ক্ষমতা রয়েছে। ইসলামের আবির্ভাবের পর খুব অল্প সময়ের মধ্যেই এটি আরব উপদ্বীপের বাইরে এশিয়া, আফ্রিকা ও ইউরোপের বিস্তীর্ণ অঞ্চলে ছড়িয়ে পড়ে। এসব এলাকার মানুষ নিজস্ব ধর্ম ও কৃষ্টি বিসর্জন দিয়ে ইসলামের শিক্ষা ও সংস্কৃতিকে অবলীলায় আলিঙ্গন করে। আপনি লক্ষ্য করে থাকবেন, এক্ষেত্রে ইসলাম নিজস্ব মৌল নীতি ও আদর্শকে অক্ষুন্ন রেখে স্থানীয় কৃষ্টি-কালচারকে ইসলামাইজ করেছে। আপনি ইসলামের দুটি মৌল স্তম্ভ নামাজ ও রোজার কথা চিন্তা করুন। নামাজ ও রোজা এ দুটি শব্দের কোনোটিই কুরআন ও সুন্নাহয় ব্যবহৃত পরিভাষা নয়, এগুলো হয়তো পারস্যের অগ্নি উপাসকদের কোনো ধর্মীয় আচার-অনুষ্ঠান বুঝাতে ব্যবহৃত হয়ে থাকত। কিন্তু, ইসলাম এর ক্রম-প্রসারের সময় স্থানীয় জনতার সুবিধার্থে কুরআন ও সুন্নাহ নির্দেশিত সালাত ও সাওম নির্দেশ করতে এসব আঞ্চলিক পরিভাষাকে নির্দ্বিধায় গ্রহণ করে। কিন্তু, এতে আসল বিষয়ে কোনো হেরফের হয়নি। আজ আপনি নামাজ ও রোজা বলতে কুরআন ও হাদীসে সালাত ও সাওম দ্ধারা যে সব আচার-অনুষ্ঠানকে নির্দেশ করা হয়েছে সেগুলোকেই বুঝছেন, কেবল নামটাই ভিন্ন। সুতরাং, ভাস্কর্যকে যদি আপনি অনৈসলামিক বিবেচনা করেন, তাহলে বিকল্প কিছু প্রস্তাব করুন, যা একদিকে বঙ্গবন্ধুর শিল্পগুণসমৃদ্ধ একটি মেমোরেন্ডাম হবে, আবার ইসলামের গাইডলাইনের গন্ডির ভেতরেই অবস্থান করবে।মানুষের সংস্কার ও সংশোধনে ইসলামের অনুসৃত আরেকটি মৌলনীতি ছিল: “ধীরে চলা”। আল্লাহর নির্দেশনা অনুসারে রাসুল (সা:) প্রথমে মানুষের ঈমান-আকীদা সংশোধনের উপর সর্বোচ্চ গুরুত্ব আরোপ করেন। এর পরেই কেবল তাদের দৈনন্দিন জীবনের বিভিন্ন দিকের বিষয়ে বিবিধ বিধি-বিধান দেওয়া হয়। সে সময়কার আরবে মদ্যপান জন-সমাজের প্রাত্যহিক জীবনের একরকম অবিচ্ছেদ্য অংশ ছিল। এমনিতর একটি সুরাসক্ত জাতিকে ইসলাম কিভাবে আমূল বদলে দিল। এখানে ধাপে ধাপে এগোনোর যে বুদ্ধিবৃত্তিক কৌশল নেওয়া হয়েছিল তা সত্যিই অপূর্ব। কুরআনে এ ব্যাপারে প্রথম যে নির্দেশনা এল, তাতে শুধু বলা হল: মদ্যপানে লাভের চেয়ে ক্ষতির পাল্লা অনেক ভারি। অনেকে এতেই মদ্যপান ছেড়ে দিল। দ্বিতীয় পর্যায়ে যে নির্দেশনা এল, তাতে নামাজের আগে মদ্যপান নিষিদ্ধ করা হল। এতে করে লোকজন দিনের সব কাজ ও নামাজ-কালাম শেষে ঘুমানোর আগে মদ্যপানের রাস্তা বেছে নেয়। অবশেষে, মদ্যপানের উপর যখন চূড়ান্ত নিষেধাজ্ঞা আসল, সকলে তা নির্দ্বিধায় মেনে নিল। বোঝা গেল, মানুষের সংশোধন ও নৈতিক মানের উন্নয়ন কোনো সহজসাধ্য কাজ নয়। এজন্য দীর্ঘ মেয়াদে ধারাবাহিক মেহনতের প্রয়োজন। কাজেই, দেশের আলেম-উলামাদের এ বিষয়গুলো মাথায় রেখে কথা বলা ও কাজ করা দরকার। তারা যদি মনে করেন, সরকার কিংবা জনতার একটি অংশ ভুল পথে চলছেন, তাহলে তাদের সামনে ধৈর্য্য ও বিজ্ঞতার সাথে ইসলামের শিক্ষা তুলে ধরাই হতে পারে সঠিক কর্মপন্থা। তর্জন-গর্জন কিংবা হুমকি-ধামকি নয়।শুরুটা যেভাবে করেছিলাম, এ মহাবিশ্বের পরতে পরতে বৈচিত্র্যের যে বিপুল সমাহার, তা যে কোন চিন্তাশীল ব্যক্তিকেই অভিভূত করে। কিন্তু, এই বিপুল বৈচিত্র্যের মধ্যেই এক অতুলনীয় সমন্বয় ও হারমোনি পুরো বিশ্বব্রহ্মাণ্ডকে এক সুতোয় গেঁথে রেখেছে। মনুষ্য সমাজেও ব্যক্তিতে  ব্যক্তিতে, দলে দলে, জাতিতে জাতিতে, দেশে দেশে অনেক বিষয়ে মতানৈক্য থাকে এবং এটাই স্বাভাবিক। এটা মানব সমাজের সৃজনশীলতার বহিঃপ্রকাশ। এসব মতপার্থক্যকে সমন্বিত করে একটি সুন্দর সমাধান ও সিদ্ধান্তে পৌঁছানোই আমাদের সামষ্টিক দায়িত্ব ও কর্তব্য। মনে রাখা দরকার, বিবদমান বিষয়টি অত্যন্ত স্পর্শকাতর। বিশেষ করে, যেহেতু এখানে বঙ্গবন্ধুর নাম জড়িয়ে আছে। তিনি এদেশের ঐক্যের সূত্র। তিনি গত হয়ে গেছেন। আল্লাহ যেটুকু তৌফিক দিয়েছেন, এ দেশ, এ জাতির জন্য তিনি তা করে গেছেন। এখন আমাদের স্বার্থেই তাকে সব বিতর্কের ঊর্ধ্বে রাখা চাই। কারও কোনো কথায়, কোনো কাজে যেন তার অশ্রদ্ধা না হয়, সেদিকে খেয়াল রাখা জরুরি। আলেম উলামাদের কাছ থেকে যে সব আপত্তি আসছে, নীতিনির্ধারকদের উচিত অহেতুক আবেগ তাড়িত না হয়ে এসবের অ্যাকাডেমিক দিকটি পর্যালোচনা করে দেখা। খেয়াল রাখা দরকার, অযাচিত উত্তেজনা সৃষ্টি কেবল সমাজে ধূম্রজাল তৈরি করবে, যা সাধারণ্যে পুরো বিষয়টি নিয়ে একটি বিরূপ ধারণার জন্ম দেবে। কাজেই সবাইকে আস্থায় নিয়ে ধীরে সুস্থে এগুনোই বিজ্ঞজনোচিত নয় কি? বঙ্গবন্ধু এখন আমাদের মাঝে নেই, কিন্তু এদেশে শান্তি, সুস্থিতি ও ঐক্য প্রতিষ্ঠিত হলে নিশ্চয়ই তার পরলোকগত আত্মা প্রশান্তি লাভ করবে।আল্লাহ আমাদের সবাইকে বুঝার তৌফিক দিন।ড. মুহম্মদ দিদারে আলম মুহসিন, অধ্যাপক, ফার্মেসি বিভাগ, জাহাঙ্গীরনগর বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","4","https://bangla.dhakatribune.com/articles/opinion/page/4"
"1632474692-1007","https://bangla.dhakatribune.com/","মতামত","https://bangla.dhakatribune.com/articles/opinion","করোনাভাইরাস ঝুঁকিতে পর্যটনশিল্প","https://bangla.dhakatribune.com/opinion/2020/03/08/20896","বিগত কয়েকদিনে চায়নাগামী অসংখ্য ফ্লাইট বাতিল হয়েছে, কমে গেছে সিঙ্গাপুর, থাইল্যন্ড, ইন্দোনেশিয়াগামী ফ্লাইট। ফলে স্থানীয় ভ্রমন সংস্থাগুলো এয়ার টিকেট, ভিসা সহায়তা, ট্যুর প্যাকেজ বিক্রয় করতে অসমর্থ হচ্ছে
করোনাভাইরাস, দুনিয়াব্যাপী এক আতঙ্কের নাম। সারাবিশ্বের আমদানি-রফতানি নির্ভর ব্যাবসার পাশাপাশি যে শিল্পটি সবচেয়ে বেশি ক্ষতিগ্রস্ত হয়েছে তা হচ্ছে পর্যটনশিল্প।৩০ শে জানুয়ারি, বিশ্ব স্বাস্থ্য সংস্থা COVID-১৯-এর প্রাদুর্ভাবকে জনস্বাস্থ্যের জরুরি অবস্থা ঘোষণা করে। ইলেকট্রন অণুবীক্ষণ যন্ত্রে ভাইরাসটি দেখতে অনেকটা মুকুটের মত। তাই ল্যাটিন করোনা থেকে নেওয়া হয়েছে এর নাম, যার অর্থ মুকুট। শুরুর দিকে যদিও করোনাভাইরাস সংক্রমণ ধীর গতিতে দেখা গিয়েছিল। কিন্তু পরবর্তীতে এর দ্রুততা বৃদ্ধি পায়। চীনের বাইরে বিশ্বব্যাপী পর্যটনশিল্পে এই করোনাভাইরাস মহামারি রূপ নিয়েছে।করোনাভাইরাস প্রথম ১৯৬০-এর দশকে আবিষ্কৃত হয়। শুরুরদিকে এটা মুরগির শরীরে ব্রঙ্কাইটিস ভাইরাস হিসেবে দেখা গেছে। পরবর্তীতে ২০০৩, ২০০৪, ২০০৫ সালে ভিন্ন ভিন্ন রূপে মানবশরীরে অস্তিত্ব পাওয়া গিয়েছে। সর্বশেষ ২০১৯ সালে চীনের উহান থেকে ভয়ঙ্কর রূপ নিয়ে ফিরে আসে “নোভেল করোনাভাইরাস” নামে। প্রথমদিকে এটি চীনে স্থানীয়ভাবে সাধারণ চায়না ভাইরাস নামে পরিচিত ছিলো। পরবর্তীতে মরনঘাতী রূপ নিলে বিশ্বব্যাপী আশংকায় রূপ নেয়।কোভিড -19 বা করোনাভাইরাস নামের নিউমোনিয়া জাতীয় রোগের প্রভাব মূলত এশীয় মহাদেশজুড়ে বেশি দেখা যাচ্ছে। যার প্রভাবে সঙ্কুচিত হচ্ছে এশিয়ার পর্যটন শিল্প। ওয়ার্ল্ড ট্র্যাভেল অ্যান্ড ট্যুরিজম কাউন্সিল এর তথ্য মতে, ২০১৭ সালে চীন তাদের মোট আয়ের ৮৮৪ বিলিয়ন ডলার অবদান রেখেছে। গতবছরের শেষ তিনমাসে ১৭৩ মিলিয়ন চীনা পর্যটক বিদেশে গেছেন।বিশেষজ্ঞদের মতে, গতবছরের তুলনায় চায়না ভ্রমণকারীদের সংখ্যা ৫৫ শতাংশ কমেছে। সামগ্রিক বিশ্বপর্যটনে চীনা পর্যটকরা সবচেয়ে বেশি অর্থ ব্যয় করে। অন্যদিকে সারাবিশ্বের সাথে প্রযুক্তিনির্ভর পণ্যসেবা ছাড়াও চীনের সৌন্দর্য দেখতেও ভ্রমণ করেন অনেক পর্যটক।বিশ্ব পর্যটন সংস্থার তথ্য অনুযায়ী, বিশ্বব্যাপী পর্যটন বাজারে চীন ২০১৭ সালে সবচেয়ে বেশি অবদান রেখেছিল। শুধুমাত্র ২০১৭ সালেই তারা প্রায় ২৫৮ বিলিয়ন ডলার ব্যয় করেছে। আশঙ্কা করা যায় চীনের পরে থাইল্যান্ড ও হংকংয়ের আঘাত করবে।এশিয়া প্রশান্ত মহাসাগরীয় অঞ্চলের হোটেল ও এয়ারলাইনসগুলি চরম লোকসানের মুখোমুখি। এখন প্রতিদিনেই ফ্লাইট ক্যান্সেল হচ্ছে আন্তর্জাতিক রুটে। একইভাবে সাধারণ চলাফেরা বেশ নিয়ন্ত্রিত।পশ্চিমাদের বাজার হরাচ্ছে এশীয় হোটেলগুলো। মেরিয়ট বরাতে বলা হয়েছে, এই অঞ্চলে তাদের সম্ভ্যাব্য আয়ের থেকে ৬০ মিলিয়ন ডলার কম আয় হবে। অবস্থা অনুযায়ী এটার হার বৃদ্ধি পেতে পারে। হিলটন (এইচএলটি) কর্তৃপক্ষ জানিয়েছে তাদের বিভিন্ন প্রতিষ্ঠানের বুকিং ও আয় কমেছে। সংস্থাটির সিইও ও প্রেসিডেন্ট ক্রিস্টোফার ন্যাসেট্টা বলেছেন কোম্পানির পুরো বছরের উপার্জন থেকে ২৫ মিলিয়ন থেকে ৫০ মিলিয়ন ডলারের ক্ষতি হতে পারে। এছাড়াও কোরিয়া, ইতালিরকিছু শহর ছাড়াও বেশ কিছু ইউরোপীয় শহরে ক্ষতির আগাম খবর দিয়েছে। বন্ধ হওয়ার আশঙ্কায় আছে অনেক রেস্টুরেন্ট, ক্যাসিনো, ফুডকোর্ট সহ বিভিন্ন ব্রান্ড স্ট্রিট শপ। শপিং কমপ্লেক্সগুলোতেও কমে গেছে মানুষের আনাগোনা। বহির্বিশ্বের সাথে বাংলাদেশের সম্ভাবনাময় পর্যাটনশিল্পও ঝুঁকির সম্মুখীন।বাংলাদেশের প্রেক্ষাপটে প্রতিবেশী দেশ ভারত, ভুটান, নেপাল ছাড়া সবচেয়ে বেশি ভ্রমণের দেশসমূহ হচ্ছে- চীন, থাইল্যান্ড, মালায়শিয়া, সিঙ্গাপুর, ইন্দোনেশিয়া, দুবাই।এছাড়াও কর্মসংস্থানের জন্য মধ্যপ্রাচ্যে ভ্রমণকারীর সংখ্যাও কম নয়। বিগত কয়েকদিনে চায়নাগামী অসংখ্য ফ্লাইট বাতিল হয়েছে, কমে গেছে সিঙ্গাপুর, থাইল্যন্ড, ইন্দোনেশিয়াগামী ফ্লাইট। ফলে স্থানীয় ভ্রমন সংস্থাগুলো এয়ার টিকেট, ভিসা সহায়তা, ট্যুর প্যাকেজ বিক্রয় করতে অসমর্থ হচ্ছে। বেশ বড় অর্থনীতিক ঝুঁকিতে আছে দেশীয় পর্যটন সেবাদানকারী প্রতিষ্ঠানসমূহ। তবে আশার কথা হচ্ছে এখনো বাংলাদেশের ইনবাউন্ড বা ডোমেস্টিক ট্যুরিজমে করোনার প্রভাব পরেনি।কোন দেশের কেমন ক্ষতি হচ্ছে?আন্তর্জাতিক বেসামরিক বিমান সংস্থা বলেছে যে সবচেয়ে বেশি ক্ষতিগ্রস্ত দেশগুলি সম্ভবত জাপান ও থাইল্যান্ডের হবে। সংস্থাটি এই মাসের শুরুর দিকে অনুমান করেছিল যে জাপান ১.২৯ বিলিয়ন মার্কিন ডলার পর্যটন উপার্জনে হারাতে পারে, তারপরে থাইল্যান্ড $ ১.১৫ বিলিয়ন ডলার।ব্যাংক অব ইন্দোনেশিয়ার তথ্য অনুসারে, এক মাসে তাদের পর্যটন লোকসান করেছে ৫০০ মিলিয়ন মার্কিন ডলার। ইন্দোনেশীয় দ্বীপ বালিতে ৪০,০০০ এরও বেশি হোটেল বুকিং বাতিল করা হয়েছে।মার্কিন যুক্তরাষ্ট্রের একটি সংস্থার এক হিসেব অনুসারে, নতুন করোনাভাইরাস প্রাদুর্ভাব থেকে আন্তর্জাতিক বিমানের বিধিনিষেধের কারণে জানুয়ারি-মার্চ মাসে জাপান পর্যটন উপার্জনে ১.২৯ বিলিয়ন ডলার হারাতে পারে।এইচ, এম, তারিকুল ইসলামপর্যটন বিশ্লেষক ও পরামর্শক, এছাড়া তিনি মারভেলাস বাংলাদেশের সিইও ও ফাউন্ডার *****************************************************************************************************************প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","6","https://bangla.dhakatribune.com/articles/opinion/page/6"
"1632474798-1022","https://bangla.dhakatribune.com/","মতামত","https://bangla.dhakatribune.com/articles/opinion","টেকসই উন্নয়ন লক্ষ্যমাত্রা অর্জন ও...","https://bangla.dhakatribune.com/opinion/2019/06/02/11372","এমডিজির ৮টি লক্ষ্য সফলভাবে পূরণ করলেও প্রকাশিত এই রিপোর্টে দেখা যাচ্ছে, এসডিজির ১৭ টি লক্ষ্যমাত্রার মধ্যে ৮ টি তেই ‘লাল কার্ড’ পেয়েছে বাংলাদেশ, ২০১৭ তে যার সংখ্যা ছিলো ১০টি। 
‘সাসটেইনেবল ডেভেলপমেন্ট গোল (এসডিজি)' বা টেকসই উন্নয়ন বলতে ঐ ধরনের উন্নয়নমূলক কর্মকাণ্ডকে বোঝায় যার মাধ্যমে অর্থনৈতিক অগ্রযাত্রাও নিশ্চিত হয় আবার প্রকৃতি এবং বাস্তুতন্ত্র বা ইকোসিস্টেমেও কোনো বাজে প্রভাব পড়ে না। ভিন্নভাবে বললে, টেকসই উন্নয়ন লক্ষ্যমাত্রা  হলো, ভবিষ্য আন্তর্জাতিক উন্নয়ন সংক্রান্ত একগুচ্ছ লক্ষ্যমাত্রা।টেকসই উন্নয়নের ব্যাপারটা প্রথম আলোচনায় আসে ১৯৮৭ সালে, ব্রুন্টল্যান্ড কমিশন এর রিপোর্টে। ২০০০ সালে শুরু হওয়া ‘মিলেনিয়াম ডেভেলপমেন্ট গোল’ বা এমডিজি অর্জনের সময় শেষ হয় ২০১৫ সালে। এরপর জাতিসংঘ ঘোষণা করে ১৫ বছর মেয়াদি ‘সাসটেইনেবল ডেভেলপমেন্ট গোল’ বা এসডিজি। জাতিসংঘের সদস্য রাষ্ট্রগুলোকে ২০১৬ থেকে ২০৩০ মেয়াদে এসডিজির ১৭টি লক্ষ্য পূরণ করতে হবে।২০১৫ সালে জাতিসংঘ দারিদ্র্য বিমোচন, বিশ্ব রক্ষা এবং একটি নতুন টেকসই উন্নয়নের এজেন্ডা হিসেবে সকলের জন্য সমৃদ্ধি নিশ্চিতে ১৭টি লক্ষ্য ও ১৬৯ টি সহায়ক লক্ষ্যমাত্রা গ্রহণ করে। এসডিজির লক্ষ্যগুলো প্রণয়ন ও প্রচার করেছে জাতিসংঘ যা  নির্ধারণ করা হয় ২০১৫ সালের সেপ্টেম্বর মাসে, যুক্তরাষ্ট্রে জাতিসংঘ সাসটেইনেবল ডেভেলপমেন্ট সামিট' নামক সম্মেলনে। উল্লেখ্য যে, এসডিজি বা সাসটেইনেবল ডেভেলপমেন্ট গোল, এমডিজি বা সহস্রাব্দ উন্নয়ন লক্ষ্যমাত্রাকে প্রতিস্থাপিত করেছে, যার মেয়াদ ‌শেষ হয়েছে ২০১৫ সালে।টেকসই উন্নয়ন লক্ষ্যমাত্রার ১৭ টি লক্ষ্যমাত্রা হলো:•  এসডিজি ১. দারিদ্র্য বিমোচন•  এসডিজি ২. খাদ্য নিরাপত্তা, পুষ্টির উন্নয়ন ও কৃষির টেকসই উন্নয়ন•  এসডিজি ৩. সকলের জন্য সুস্বাস্থ্য নিশ্চিত করা•  এসডিজি ৪. মানসম্পন্ন শিক্ষার সুযোগ নিশ্চিতকরণ•  এসডিজি ৫. লিঙ্গ সমতা•  এসডিজি ৬. সুপেয় পানি ও পয়ঃনিষ্কাশন ব্যবস্থা•  এসডিজি ৭. সকলের জন্য জ্বালানি বা বিদ্যুতের সহজলভ্য করা•  এসডিজি ৮. স্থিতিশীল ও অংশগ্রহণমূলক অর্থনৈতিক প্রবৃদ্ধি, পূর্ণকালীন উৎপাদনমূলক কর্মসংস্থান ও কাজের পরিবেশ•  এসডিজি ৯. স্থিতিশীল শিল্পায়ন এবং উদ্ভাবনকে উৎসাহিত করা•  এসডিজি ১০. দেশের অভ্যন্তরে ও আন্তঃরাষ্ট্রীয়বৈষম্য হ্রাস•  এসডিজি ১১. মানব বসতি ও শহরগুলোকে নিরাপদ ও স্থিতিশীল রাখা•  এসডিজি ১২. সম্পদের দায়িত্বপূর্ণ ব্যবহার•  এসডিজি ১৩. জলবায়ু বিষয়ে পদক্ষেপ•  এসডিজি ১৪. টেকসই উন্নয়নের জন্য সাগর, মহাসাগর ও সামুদ্রিক সম্পদ সংরক্ষণ ও পরিমিত ব্যবহার নিশ্চিত করা•  এসডিজি ১৫. ভূমির টেকসই ব্যবহার•  এসডিজি ১৬. শান্তিপূর্ণ ও অংশগ্রহণমূলক সমাজ, সকলের জন্য ন্যায়বিচার,সকল স্তরে কার্যকর, জবাবদিহি ও অংশগ্রহণমূলক প্রতিষ্ঠান গড়ে তোলা এবং•  এসডিজি ১৭. টেকসই উন্নয়নের জন্য এ সব বাস্তবায়নের উপায় নির্ধারণ ও বৈশ্বিক অংশীদারিত্বের স্থিতিশীলতা আনা।জাতিসংঘের সাসটেইনেবল ডেভেলপমেন্ট সল্যুশন্স নেটওয়ার্কের এসডিজি সূচক এবং ড্যাশবোর্ডস রিপোর্ট ২০১৮ অনুযায়ী, ১৫৭টি দেশের মধ্যে বাংলাদেশের অবস্থান ১১১তম। সবদিক মিলে বাংলাদেশের স্কোর ৫৯ দশমিক ৩। ২০১৭ সালে এর অবস্থান ও স্কোর ছিলো যথাক্রমে ১২০ ও ৫৬ দশমিক ২। শুধু ভারত, পাকিস্তান ও আফগানিস্তানের বাদে দক্ষিণ এশিয়ার নেপাল, ভুটান র‌্যাঙ্কিংয়ে বাংলাদেশের চেয়ে এগিয়ে। ৫৯ দশমিক ১ স্কোর নিয়ে ভারত আছে ১১২ নম্বরে, ৫৪ দশমিক ৯ স্কোর নিয়ে পাকিস্তান আছে ১২৬ নম্বরে। আফগানিস্তানের অবস্থান ১৫১, ৪৬.২ স্কোর নিয়ে।এমডিজির ৮টি লক্ষ্য সফলভাবে পূরণ করলেও প্রকাশিত এই রিপোর্টে দেখা যাচ্ছে এসডিজির ১৭ টি লক্ষ্যমাত্রার মধ্যে ৮ টি তেই ‘লাল কার্ড’ পেয়েছে বাংলাদেশ, ২০১৭ তে যার সংখ্যা ছিলো ১০টি। বর্তমানে বাংলাদেশ যে ৮টি টেকসই লক্ষ্যমাত্রায় প্রত্যাশার তুলনায় পিছিয়ে আছে, সেগুলো হলো-•  এসডিজি ২. খাদ্য নিরাপত্তা, পুষ্টির উন্নয়ন ও কৃষির টেকসই উন্নয়ন•  এসডিজি ৩. সকলের জন্য সুস্বাস্থ্য নিশ্চিত করা•  এসডিজি ৭. সকলের জন্য জ্বালানি বা বিদ্যুতের সহজলভ্য করা•  এসডিজি ৯. স্থিতিশীল শিল্পায়ন এবং উদ্ভাবনকে উৎসাহিত করা•  এসডিজি ১১. মানব বসতি ও শহরগুলোকে নিরাপদ ও স্থিতিশীল রাখা•  এসডিজি ১৪. টেকসই উন্নয়নের জন্য সাগর, মহাসাগর ও সামুদ্রিক সম্পদ সংরক্ষণ ও পরিমিত ব্যবহার নিশ্চিত করা•  এসডিজি ১৬. শান্তিপূর্ণ ও অংশগ্রহণমূলক সমাজ, সকলের জন্য ন্যায়বিচার, সকল স্তরে কার্যকর, জবাবদিহি ও অংশগ্রহণমূলক প্রতিষ্ঠান গড়ে তোলা এবং•  এসডিজি ১৭. টেকসই উন্নয়নের জন্য এ সব বাস্তবায়নের উপায় নির্ধারণ ও বৈশ্বিক অংশীদারিত্বের স্থিতিশীলতা আনা।বাকীগুলোর মধ্যেও কোনোটাতেই পূর্ণ লক্ষ্যমাত্রা অর্জিত হয়নি এখনো। বাংলাদেশ সরকারসহ দেশের বিভিন্ন সংস্থা কাজ করছে এই লক্ষ্যমাত্রা অর্জনের জন্য। তন্মধ্যে ‘ইউথ চেইঞ্জ মেকার’ অন্যতম। দেশের তরুণদের সর্বোচ্চ অংশগ্রহণ নিশ্চিতের মাধ্যমে তারা এসডিজি লক্ষ্যমাত্রা অর্জনে কাজ করতে বদ্ধ পরিকর। ‘ক্যাম্পেইন ফর এসডিজিস’ নামক ফেসবুক গ্রুপ ও পেইজের মাধ্যমে ‘ইউথ চেইঞ্জ মেকার’ এর এসডিজি বিষয়ক কার্যক্রম পরিচালিত হচ্ছে। যারা এটা নিয়ে কাজ করতে ইচ্ছুক তারা ‘ইউথ চেইঞ্জ মেকার’ কর্তৃপক্ষের সাথে যোগাযোগ করতে পারেন।মোঃ রায়হানুল ইকবাল ইভান, কো-অর্ডিনেটর ও ঢাকা টিম লিডার,ইউথ চেইঞ্জ মেকার","7","https://bangla.dhakatribune.com/articles/opinion/page/7"
"1632474914-1039","https://bangla.dhakatribune.com/","মতামত","https://bangla.dhakatribune.com/articles/opinion","বিশ্বকাপ ও পতাকার লড়াইয়ে ঢাকা","https://bangla.dhakatribune.com/opinion/2018/07/01/803","দক্ষিণ এশিয়দের প্রয়োজন এক ভিন্ন রাষ্ট্রের -- এক জয়ী রাষ্ট্রের 
কোনো বিদেশী নাগরিক যদি এই মুহূর্তে ঢাকা শহরটা ঘুরে দেখতে আসেন, তবে তার মনে হতেই পারে যে, ভুল করে আর্জেন্টিনা বা ব্রাজিলে চলে এলেন নাতো? কেবল এই দু’টি দেশেরই নানান আকৃতির, নানান মাপের, লক্ষ লক্ষ পতাকা উড়ছে এখন এই ঢাকার আকাশে। বাংলাদেশে আপনাকে সু-স্বাগতম, যেখানে স্বদেশের পতাকা তেমন একটা উড়ানো হয় না, যেখানে স্বদেশকে সমর্থনের বিষয়টি এতো ফলাও করে ঘোষণা করা হয় না, দেখা মেলে না নিজ মাতৃভূমির প্রতি আবেগের এমন উম্মাদনাময় বহিঃপ্রকাশ। কিন্তু বুঝতে হবে, এখন তো সময় বিশ্বকাপের।   একদল সমর্থক তাদের পতাকা নিয়ে জটলা করবে, নিজ দলের জন্য হর্ষধ্বনি করবে, অবশ্যই এটা ব্যক্তিত্বের এক সরল বহিঃপ্রকাশ।   কিন্তু বাংলাদেশ সহ অন্যান্য দরিদ্র দেশে, বিশেষত দক্ষিণ এশিয়ার দেশগুলোতে, এই আবেগ অবিশ্বাস্য পর্যায়ে পৌঁছেছে আর এদের উত্তেজনার পারদ মাত্রারিক্ত!    এটা একেবারেই স্পষ্ট যে, বিশ্বকাপ জয় তাদের দৈনন্দিন জীবনের সর্বশ্রেষ্ট অর্জনের মধ্যে একটি, এ খেলা শুধু খেলার মধ্যে সীমাবদ্ধ থাকে না। এর আবেদন অন্য সবকিছুকে ছাপিয়ে যায়, বাকি সবকিছুকে ম্লান করে দেয়।সম্ভবত একারণেই এই আবেগের প্রতি আরও বেশী মনোযোগী হয়ে বিষয়গুলো বুঝে নেয়া প্রয়োজন হয়ে দাঁড়িয়েছে।  খেলাধুলা মানুষের আদিমতম প্রবৃত্তি, পশু শিকারের স্মৃতিকে উষ্কে দেয়, কিন্তু বিষয়টা কেমন ঠেকে যখন আমরা এমন কারও জন্য গলা ফাঁটাতে ব্যস্ত যারা আমাদের নিজ গোত্রের বা স্বজাতির কেউ নন?  কেবল একটি দেশের প্রতি আনুগত্যের দিন কি তবে শেষ? একটা সময় ছিলো যখন মানুষ একটি দেশে পুরো জীবন কাটিয়ে দিতো, তাও অত্যন্ত সুখে-শান্তিতে। ভ্রমণ ছিলো অত্যন্ত কষ্টসাধ্য আর তারচেয়েও দুরূহ ছিলো বিদেশ বিভূঁইয়ে নিজের জীবিকা অর্জন করে টিকে থাকার লড়াই।  সাম্প্রতিক যুগের মতো সে যুগে মানুষ এভাবে অভিপ্রয়াণের সাথে পরিচিত ছিলো না, না ছিলো এতোটা উন্নত প্রযুক্তি। টেলিভিশন, কম্পিউটার বা মুঠোফোনের ছোট্ট পর্দার মাঝে পুরো জগতের দূরত্বটাও যেনো হারিয়ে গেছে। বাস্তবিক জগতে পৃথক হলেও ‘ভার্চুয়াল’ জগতে সব মিলেমিশে একাকার। এমতবস্থায় কেবল মাত্র একটি দেশের প্রতি আনুগত্য রেখে চলা কি আদতেও সম্ভব? গ্লোবালাইজেশনের এই যুগে, একটি দেশ কোথায় শেষ হয়েছে আর শুরুটাই বা কোথায় তা পরিষ্কার করে নির্ণয় করা খুব কঠিন। এমনকি, আদৌ কোনো একটি দেশের পরিচয়ের স্বাতন্ত্র আছে কি না, এমন প্রশ্নেও অবাক হবার কিছু নেই। তবে সমস্যাটা হচ্ছে, এই গ্লোবালাইজেশন যখন আমাদের চরম বাস্তবতা হয়ে দাঁড়িয়েছে, সেসময়ে সবাই একমাত্রায় গ্লোবালাইজড হচ্ছেন না!  কিছু অংশ এই প্রক্রিয়াটিকে পরিচালনা করছেন আর বাকিরা কেবল তা অনুসরণেই ব্যস্ত। অনেক ক্ষেত্রে এই অনুসরণকারীরা কেবল আংশিক অনুকরণেই তৃপ্ত। এটি একটি একতরফা প্রক্রিয়া; যার একদিকে কিছু মানুষ নিজের অস্তিত্ব, শেকড় আর আত্মপরিচয় থেকে একচুল নড়তেও নারাজ, আর বাকিরা মানসিক নিরাপত্তার সন্ধানে ও অস্তিত্ব সংকট থেকে উত্তরণের চেষ্টায় একের পর এক আত্মপরিচয়ে নিজেকে অভিযোজিত করতে ব্যস্ত।  জাতির সম্পদ ও দারিদ্র্যএক সময়ের জনপ্রিয় ১ম বিশ্ব, ২য় বিশ্ব আর ৩য় বিশ্বের বিভাজন ধারণা জাতি ও রাষ্ট্রের সম্পদ ও অর্থনৈতিক সম্বৃদ্ধির বাস্তবচিত্র প্রকাশ করতো।  সেই ধনী, মধ্যবিত্ত আর দরিদ্র রাষ্ট্রেরা স্ব-স্ব অবস্থানেই আটকে আছে। সুতরাং, এটা জলের মতোই পরিষ্কার যে এক দেশের সাথে অন্য দেশের বৈষম্য রয়েছে। বিশেষ করে বলতে গেলে, সুযোগ সুবিধাগুলো বিশ্ব বা রাষ্ট্র দু’ক্ষেত্রেই কিছু নির্দিষ্ট অংশের মধ্যেই কুক্ষিগত থেকে যায়।   আর এই ছোট ও নিম্নবিত্তের দেশগুলোর ভেতরেই ভিন্ন নতুন পতাকার পরিচয় বহন করার প্রবণতা বেশি দেখা যায়। অপরদিকে, ধনী রাষ্ট্রগুলোর মাঝে তা প্রায় অনুপস্থিত।  যদিও এশিয়ার কিছু দেশও এই বিশ্বকাপে অংশগ্রহণ করেছে, তবে জাপান বা কোরিয়ান পতাকা ঢাকায় নজরে আসবে না। কারণ, এই আনুগত্য এলাকাপ্রীতি বা ভুখন্ডের নৈকট্যের উপর ভিত্তি করে গড়ে ওঠেনি।  এমনকি স্বদেশপ্রেমের জন্য সুনাম কুড়ানো ভারত, যারা অন্য দেশকে “দুসরা দেশ” বলতেই স্বাচ্ছন্দ বোধ করে, তাদের অবস্থাটাও প্রায় একই রকম, কারণ আবেগ অত্যন্ত প্রখর এবং গুরুত্ববহ। প্রতিকী পতাকার সেই রাষ্ট্রের প্রতি এই আনুগত্য স্বদেশের মতোই প্রবল আর ভালোবাসা অফুরন্ত!   সমর্থকরা চট করেই বলে দিতে পারেন যে এটা কেবলই নির্মল আনন্দের খোড়াক, এর সাথে রাজনৈতিক আত্মপরিচয়ের কোনো সংশ্রব নেই। কথা টা মিথ্যা নয় সত্য, তবে পুরোপুরি সত্যও নয়, আংশিক সত্য!ধরে নিন যে পতাকাগুলো স্বদর্পে উড়ছে, তা যদি ভারত বা পাকিস্তানের , তবে জনসাধারণ এবং সরকারের প্রতিক্রিয়াটা কেমন হতো?জনমনে বিরাজ করে ‘জয়ী রাষ্ট্র’ না পাবার শূন্যতা এমন প্রপঞ্চ ইউরোপিয় দেশগুলোয় দেখতে পাবেন না। পেলেও ৩য় বিশ্বের দরিদ্র দেশগুলোর মতো এতোটা প্রবলভাবে নয়।আজ যখন যুক্তরাষ্ট্রের সুপ্রিম কোর্ট অনেক দেশের অভিবাসী ও পর্যটকদের প্রবেশে নিষেধাজ্ঞাকে সমর্থন করছে, চীনের সাথে বাণিজ্য যুদ্ধে জড়াচ্ছে , এমনকি ইউরোপিয়ো ইউনিয়নও এধরনের আচরণ করছে, তখন একদেশে ভিন্ন কোনো দেশের পতাকা ওড়াবার সুযোগটা কোথায় থাকে? শত্রুর পতাকা ওড়ানো যাবে না, এটাই চূড়ান্ত। শত্রু চিহ্নীত করতে দ্বিধা থাকতে পারে, কিন্তু কঠোরভাবে কিছু নিয়মাবলী আরোপ করা প্রয়োজন। অন্যরাষ্ট্রের পতাকাকে আপন করবার ইচ্ছা, সে যে দেশেরই হোক না কেনো, যারই প্রতিনিধিত্ব করুক না কেনো, এমন ইচ্ছা উন্নত কোনো দেশে দেখতে পাবেন না। আসলে এই ইচ্ছাটাই অপ্রয়োজনীয়।যদি চীনে কেউ অন্য দেশের পতাকা উড়াতো, তবে তাদেরকে জেলে বন্দী করা হতো বা তার চেয়েও কঠোর কোনো শাস্তি দেয়া হতো।কিন্তু দক্ষিণ এশিয়ার দেশগুলোর অংশ স্বরূপ বাংলাদেশও একটি ভিন্ন রাষ্ট্র চায়, একটি জয়ী রাষ্ট্র।সে রাষ্ট্র আমাদের ভৌগলিক এলাকার অংশ নয় এবং এই রাষ্ট্রের উপর কোনো আস্থা করা যায় না, এদের নেই কোনো সাংস্কৃতিক আত্মপরিচয়। এদের কেবল একটি বৃহৎ ও গুরুত্বপূর্ণ পরিচয় আছে, সে পরিচয় তারা জয়ী রাষ্ট্রের! পৃথিবীতে বিজয়ের স্বাদ্গ্রহণ দুষ্কর, তাই প্রত্যেকেই জয়ীদের কাতারে দাঁড়াতে চায়। আর জয়ী হবার জন্য পূর্ণ আবেগ দিয়ে লড়াই চালিয়ে যায়।আপাত দৃষ্টিতে এই পতাকাগুলো কোনো ক্ষতি করছে না। তবে স্রোতের নিচের জল মানুষের আকাঙ্খাকে প্রকাশ করছে, না পাবার কাতরতাকে প্রকাশ করছে, আর সে আকাঙ্খাগুলোর প্রতি আমাদের বিশেষ মনোযোগী হতে হবে।","8","https://bangla.dhakatribune.com/articles/opinion/page/8"
"1632474735-1013","https://bangla.dhakatribune.com/","মতামত","https://bangla.dhakatribune.com/articles/opinion","সঙ্কট সময়ে ‘সঙ্কটে’ গণতন্ত্র ও উত্তরণের...","https://bangla.dhakatribune.com/opinion/2020/04/07/22016","কর্তৃত্ববাদের বলে কয়ে উল্লম্ফনের এই সময়ে এবং এর পরবর্তী সময়ে গণতান্ত্রিক দর্শন ও চর্চা টিকিয়ে রাখা যেতে পারে, নতুবা ইতোমধ্যেই খাবি খাওয়া গণতন্ত্রের সঙ্কট সামনের দিন ও বছরগুলোতে আরও যে ঘনীভূত হবে তা দিবালোকের মতন স্পষ্ট
বিশ্বব্যাপী বর্তমান করোনাভাইরাস মহামারির পরিপ্রেক্ষিতে সরকারগুলোকে কঠোর পদক্ষেপ নিতে দেখা যাচ্ছে। এই কঠোর পদক্ষেপগুলোর মধ্যে অন্যতম হলো-জরুরি অবস্থা জারি করা এবং লক ডাউন বা নাগরিকদের স্থানিক এবং বৈশ্বিক চলাচলকে নিয়ন্ত্রণ করা। এমনকি রাষ্ট্রীয় বাহিনী দ্বারা ভয়-ভীতি বা এমনকি শারিরীক নির্যাতনের ঘটনাও ঘটছে অহরহ। গতকাল ফেসবুকে দেখলাম উগান্ডার এক বন্ধু দুইজন আইন-শৃঙ্খলা বাহিনীর সদস্যের ছবি পোস্ট করে অভিযোগ করেছেন, উনি ও উনার ভাই জরুরি প্রয়োজনে হাসপাতালে যাওয়ার সময়ে পুলিশের ঐ দুই সদস্য কোনো কথা না শুনেই শারিরীকভাবে তাদের লাঞ্চিত করেছেন। তিনি আরও অভিযোগ করেছেন, কিছুদিন আগেই এমন দায়িত্বজ্ঞানহীন আচরণের কারণে উত্তর উগান্ডায় এক শিশুমারা গেছে।  তিনি প্রশ্ন তুলেছেন, উগান্ডার মানুষদের সাহায্য বা সমর্থনে তাহলে কাদের বা কেমন মানুষদের রাস্তায় নামানো হলো? তিনি আরও প্রশ্ন তুলেছেন, আইনশৃঙ্খলা প্রণয়নকারীরাদের এইভাবে আইনের শাসনের নিশ্চিত করার অধিকার আছে কি? এবার আসি আমার অভিজ্ঞতায়। আমি বাসায় প্রয়োজনের তুলনায় বেশি খাদ্য মজুদ করে রাখিনি, তাই নিত্যপ্রয়োজনীয় জিনিস কিনতে গতকাল বাইরে গেলাম আনুমানিক নয়টার দিকে, দেখলাম ফার্মেসি ছাড়া দোকানপাট সব বন্ধ। বেশ খোঁজাখুঁজি করে ডিম পেলাম, তাই নিয়ে গা বাঁচিয়ে হেঁটে আসছি, রাস্তায় মানুষজনও অবশ্য বেশি ছিলো না, ছড়িয়ে ছিটিয়ে কয়েকজন হবে হয়তো। আচমকাই পেছন থেকে শুনতে পেলাম মাইকে বলা হচ্ছে, ঘরে থাকুন, নিজে নিরাপদ থাকুন এবং অন্যকেও নিরাপদ রাখুন, সরকারের আদেশ মেনে চলুন। খুব ভালো কথা কিন্তু সমস্যা হলো আমি দেখলাম যারা এই বার্তা প্রেরণ করছেন তারা দুইটা মোটর সাইকেলে তিনজন করে ছয়জন যাত্রী আর পেছনের জনের হাতে লাঠি, উনারা লাঠি হাঁকাতে হাঁকাতে আসছেন, আমার কাছে এসে লাঠি উঁচিয়ে এই ঘরে যান বলে চিৎকার করে উঠলেন, আমি তড়িঘড়ি করে লাঠির মুখ থেকে সরে গেলাম। উনারা মোটরসাইকেল উড়িয়ে সাঁই করে চলে গেলেন, আমি বলার সুযোগ পেলাম না যে আমি ঘরের দিকেই যাচ্ছি এবং উনারা সেই পথে একটু হলেও বাধা সৃষ্টি করেছেন এবং উপরন্তু আমার মনে লাঠির আঘাতের একটা আতঙ্ক তৈরি করেছেন। অর্থাৎ, সরকার বা রাষ্ট্র মোটামুটিভাবে এটা স্পষ্ট করে দিচ্ছে যে তারা কঠোর হতে যাচ্ছে। সেনাবাহিনীও যে কঠোর হবে তাতো একেবারে প্রজ্ঞাপন জারি করে নিশ্চিত করা হলো। এই অবস্থা যে শুধুমাত্র বাংলাদেশ বা উগান্ডার মতন তথাকথিত “দুর্বল গণতন্ত্র”, “তৃতীয় বিশ্ব” বা “ভঙ্গুর অর্থনীতি”র কিংবা চীনের মত স্বৈরাচারি দেশগুলোতেই প্রকট তা কিন্তু নয়, বরং গণতন্ত্র “শক্তিশালী” এমনসব দেশগুলোর সরকারও কঠিন কঠিন পদক্ষেপ নিয়েছে অথবা নেওয়ার কথা ভাবছে। যেমন, টেলিভিশনের স্ক্রলে দেখতে পেয়েছি নাগরিকদের ঘরে রাখতে প্রয়োজনে কঠোর অবস্থানে যাবে বলে কড়া হুঁশিয়ারি দিয়েছে যুক্তরাজ্য সরকার, ইসরায়েল নাগরিকদের পর্যবেক্ষণের জন্য গণনজরদারি শুরু করেছে, হাঙ্গেরির সংসদ বাধ্যতামূলকভাবে নাগরিকদের “শীতনিদ্রায়” পাঠানোর চিন্তা করছে এবং যেসব সাংবাদিক “মিথ্যা সংবাদ” পরিবেশন করবে তাদের জরিমানার করার কথা ভাবছে, একইভাবে অনেকগুলো ইউরোপীয়ান রাষ্ট্রের জনগণের চলাচল পর্যবেক্ষণের জন্য টেলিফোন কোম্পনিগুলোর সাথে মধ্যস্থতা করছে। এইসব উদাহরণ একটি বিষয়েই ইঙ্গিত করছে আর তাহলো এই সঙ্কট সময়ে মহামারি মোকাবিলার জন্য বিশ্বব্যাপী সরকারগুলো কঠোর এবং বলপূর্বক বলবৎ করা যাবে এমন ব্যবস্থাগুলোকেই প্রাধান্য দিচ্ছে এবং কার্যকর ভাবছে। এর স্বপক্ষে যুক্তি হলো- মানুষজনকে কঠোর ব্যবস্থার মধ্যে দিয়ে বাধ্য না করা গেলে এই মহামারি ঠেকানো সম্ভব না এবং এমনসব পদক্ষেপের মধ্যে দিয়েই ভাইরাসের উৎপত্তিস্থল চীনে এই মহামারি নিয়ন্ত্রণ করা গেছে। কিন্তু এইসব পদক্ষেপের বেশিরভাগ-ই অনেক আইনজ্ঞ এবং মানবাধিকার সংস্থাসমূহ ইতোমধ্যেই বিপদজনক বলে আখ্যা দিয়েছেন। তারা আশঙ্কা করছেন এমনসব পদক্ষেপ ভবিষ্যতের জন্য নজির হয়ে থাকবে এবং সরকারগুলো “জরুরি” অবস্থার দোহাই দিয়ে মানুষজনকে নিয়ন্ত্রণ করবে এবং নিজেদের ক্ষমতাকে আরও সুসংহত করতে চাইবে। অর্থাৎ এই সঙ্কটকাল গণতন্ত্রকে শুধু এই সঙ্কটকালেই নয় বরং ভবিষ্যতেও সঙ্কটের মুখে ঠেলে দিবে এবং কর্তৃত্ববাদী ও স্বৈরাচারি মনোভাবকে উস্কে দিবে বলে রাষ্ট্রবিজ্ঞানীদের আশঙ্কাএখন প্রশ্ন হলো বর্তমান পরিস্থিতিতে এইসব জরুরি ও কঠোর পদক্ষেপ নেওয়া ছাড়া রাষ্ট্র আর কিইবা করতে পারে? আমি কি রাষ্ট্র কর্তৃক এসব ব্যাবস্থার বিরুদ্ধে? উত্তর হ্যাঁ এবং না দুটোই। হ্যাঁ, এ জন্য যে রাষ্ট্র তার নাগরিকদের সুরক্ষাকরণের (সিকিউরিটাইজেশন) উদ্যোগ নিতেই পারে, এমনসব সময়ে ঐতিহাসিকভাবেই তা হয়ে আসছে। বর্তমান পরিস্থিতিতে খুব একটা বিকল্পও সরকারগুলো ভাবতে পারছে না। কিন্তু আপত্তি হলো এসব সিদ্ধান্ত কিভাবে নেওয়া হচ্ছে সে জায়গায় এবং আরও গুরুত্বপূর্ণ বিষয় হলো সিদ্ধান্তগুলো কি জনসাধারণের বা বৃহত্তর সমাজের সাধারণ স্বার্থ ভেবে নেওয়া হয়েছে কি না? অধিকন্তু এই সিদ্ধান্তগুলোর স্বচ্ছতা এবং এগুলোর পরিপ্রেক্ষিতে সৃষ্ট প্রভাবগুলোর জন্য জবাবদিহিতা রয়েছে কিনা। যদি তেমনটা না হয় তবে গণতন্ত্রের সঙ্কট ঘনীভূত হবে এবং স্বেচ্ছাচারি ও কর্তৃত্ববাদী সরকারের বিকাশ ঘটবে। বাংলাদেশের পরিপ্রেক্ষিতে করোনা পরিস্থিতির ব্যবস্থাপনা নিয়েও সামাজিক যোগাযোগ মাধ্যমে বেশ সন্দেহের উদ্রেক ঘটেছে। দেখা যাচ্ছে সমাজের প্রান্তিক জনগোষ্ঠী করোনা পরিস্থিতি ব্যবস্থাপনার দুর্বলতায় জন্য আরও বেশি প্রান্তিক হয়ে উঠছে। উদাহরণস্বরূপ, গত দুইদিন গার্মেন্ট শ্রমিকদের নিয়ে সৃষ্ট জটিলতা। সরকার ঘোষণা দিয়েছিলো স্বাস্থ্যবিধি মেনে পোশাক কারখানা খোলা রাখা যাবে, অন্যদিকে বাংলাদেশ পোষাকশিল্প প্রস্তুতকারক এবং রপ্তানীকারক সংস্থা (বিজেএমইএ) সরকার থেকে ৫০০০ কোটি টাকা প্রণোদনা পেয়েও পোষাকশিল্প কারখানা খোলা রাখার সিদ্ধান্ত নিন্দার ঝড় তুলেছে। এতে করে দৃষ্টিকটুরূপে চোখে পড়লো সরকার ও বিজেএমইএ’র মধ্যকার সমন্বয়হীনতা এবং তৈরি পোশাক শ্রমিকদের দুর্ভোগ। সামাজিক যোগাযোগ মাধ্যমে আরও একটা অভিযোগ ভেসে বেড়াচ্ছে যে, সরকার আসলে প্রকৃত করোনা আক্রান্তদের সংখ্যা নিয়ে লুকোচুরি খেলছে এবং “নো টেষ্ট, নো করোনা” পলিসি গ্রহণ করেছে, এ নিয়ে গুরুতর এবং হাস্যরসাত্মক উভয় ধরনের আলোচনা বেশ চোখে পড়েছে। এটি নিঃসন্দেহে বেশ গুরুতর একটি অভিযোগ। গ্লেসিয়াস ২০১৮ সালে প্রকাশিত তার প্রবন্ধ “What authoritarianism is…and is not: A practice perspective” এ যা বলেছেন তার অনুবাদ করলে যেমনটা দাঁড়ায় তা হলো, “কর্তৃত্ববাদ এমনসব কাজ করতে উৎসাহী, যেগুলো তথ্য গোপন করা, ভুল তথ্য দেওয়া এবং মানুষের স্বরকে চাপিয়ে দেওয়ার মাধ্যমে জনগণ এবং তাদের রাজনৈতিক প্রতিনিধিত্বকারীদের মধ্যেকার জবাবদিহিতার সম্পর্ককে বিনাশ করে দেয়”। বাংলাদেশ সরকারের বিরুদ্ধে ওঠা একই ধরনের এমন অভিযোগের সুষ্ঠু জবাব দিতে সরকার মুন্সিয়ানার পরিচয় দিতে পারেনি, উল্টো করোনা আক্রান্তদের সংখ্যা বাংলাদেশে কম বলে অনেকে সন্তুষ্ট নয় এমন কথা বলে সরকারের স্বাস্থ্যমন্ত্রী বিতর্ককে আরও উস্কে দিয়েছেন। তাহলে বাংলাদেশসহ সারা বিশ্বে গণতন্ত্র কি এই সঙ্কটের সময়ে আরও “সঙ্কটে” পড়ে গেলো বা ভবিষ্যতে কি গণতন্ত্রকে এর জের বয়ে নিয়ে বেড়াতে হবে? এখনই এই গুরুতর প্রশ্নগুলোর একটা অন্তিম উত্তর দেওয়া সম্ভবপর নয়, তবে যেটা নিয়ে আলোচনা করা যেতে পারে তাহলো কর্তৃত্ববাদের যেই লক্ষণগুলো আমরা বাংলাদেশ, উগান্ডাসহ বিশ্বব্যাপী ইতোমধ্যে লক্ষ্য করেছি এবং করছি সেগুলো থেকে গণতান্ত্রিক চর্চাকে কিভাবে টিকিয়ে রাখা যায়? কিভাবে সুশাসন এবং জবাবদিহিতা নিশ্চিত করা যায়? এক্ষেত্রে আমাদের রাজনৈতিক প্রতিনিধিত্বকারীরা, গণমাধ্যম এবং সর্বোপরি নাগরিকগণ খুবই গুরুত্বপূর্ণ ভূমিকা পালন করতে পারে। রাজনৈতিক জনপ্রতিনিধিত্বকারীরা নানাভাবে বেশিরভাগ সময়ে সমালোচিত হলেও উনাদের সদিচ্ছা ও নিজেদের এলাকার কিংবা আসনের জনসাধারণের কাছে তাদের দায়বদ্ধতা গণতান্ত্রিক চর্চাকে এগিয়ে নিতে পারে এবং টিকিয়ে রাখতে পারে। গণতান্ত্রিক চর্চা টিকিয়ে রাখতে গণমাধ্যমগুলো সঠিক তথ্য অনুসন্ধান ও প্রকাশের মাধ্যমে এক্ষেত্রে অন্যতম ভূমিকা পালন করতে পারে। কিন্তু গণমাধ্যমের প্রতি সরকারগুলোর তীক্ষ্ণ নজর থাকে। এই যেমন কয়দিন আগেই বাংলাদেশে একটি বিতর্কিত প্রজ্ঞাপন জারি করা হয়েছিলো, যেখানে বলা হয়েছিলো নির্দিষ্ট কর্মকর্তারা নির্দিষ্ট বেসরকারি টেলিভিশন চ্যানেলগুলোকে পর্যবেক্ষণ করবেন এটা দেখতে যে তারা কোনো গুজব ছড়ায় কিনা, পরবর্তীতে নাগরিক ও সুশীল সমাজের প্রতিবাদের মুখে সেই প্রজ্ঞাপন বাতিল করা হয়, কিন্তু তারপরেও এটা নিঃসন্দেহে বলা যায় যে এমন ধরনের পলিসির একটা অদৃশ্য প্রভাব গণমাধ্যমের উপর না পড়েই যায় না। তবুও গণমাধ্যমগুলোর ভূমিকা গুরুত্বপূর্ণ নিয়ামক হিসেবে গণতন্ত্রীয় চর্চা টিকিয়ে রাখার ক্ষেত্রে যে গুরুত্বপূর্ণ তা অনস্বীকার্য। তবে সবচেয়ে গুরুত্বপূর্ণ ভূমিকা পালন করতে পারে রাষ্ট্রসমূহের নাগরিকগণ। সক্রিয় নাগরিকরাই যারা গণতান্ত্রিক চর্চা ও দর্শনে বিশ্বাসী তারাই সরকারগুলোকে গণতান্ত্রিক চর্চা সমুন্নত রাখতে কার্যকরভাবে চাপ প্রদান করতে পারে। এক্ষেত্রে সামাজিক এবং পরিবেশগত ইস্যু সমূহকে কেন্দ্রে রাখতে হবে, খেয়াল রাখতে হবে যে সরকার কি করছে এবং কোন ধরনের পলিসিগুলো গ্রহণ করছে এবং সেগুলো কি বৃহত্তর জনসাধারণ, সমাজ এবং পরিবেশের জন্য সহায়ক নাকি কতিপয়ের স্বার্থসিদ্ধির পথকে ত্বরান্বিত করছে। এগুলো মাথায় রেখে সরকারকে ক্রমাগত প্রশ্ন করে যেতে হবে। নিজেদের রাজনৈতিক প্রতিনিধিত্বকারীদের সাথে যোগাযোগ স্থাপন করতে হবে, নিজেদের বাস্তবতাই শুধু নয় বরং নিজ শ্রেণি, পেশা, ধর্ম, বর্ণ, জাতিসত্ত্বার বাইরের অপরাপর মানুষজনের ভিন্ন বাস্তবতাগুলো সম্পর্কে ওয়াকিবহাল থাকতে হবে এবং গণমাধ্যমগুলোকে এই ভিন্ন বাস্তবতা তুলে ধরার জন্য তাগাদা দিতে হবে ও প্রয়োজনে চ্যালেঞ্জ করতে হবে, স্বাধীন গণমাধ্যমগুলো ও সুশীল সমাজের অ্যাডভোকেসি দলগুলোকে অর্থনৈতিক সমর্থন দিয়ে পাশে দাঁড়াতে হবে, “অনলাইন প্রতিবাদ” এ যোগ দেওয়া যেতে পারে (মনে রাখতে হবে “আরব বসন্ত”, গ্রেটা থুনবার্গের পরিবেশ আন্দোলন, কিংবা শাহবাগ আন্দোলনের বিস্তার অনলাইন প্রতিবাদের থেকেই শুরু হয়েছিলো অথবা বিস্তার লাভ করেছিলো) এবং সর্বোপরি নিরন্তর নাগরিকদের নিজেদের বলয়ে ও জনপরিসরে অর্থপূর্ণভাবে সক্রিয় থাকতে হবে। আর এভাবেই কর্তৃত্ববাদের বলে কয়ে উল্লম্ফনের এই সময়ে এবং এর পরবর্তী সময়ে গণতান্ত্রিক দর্শন ও চর্চা টিকিয়ে রাখা যেতে পারে, নতুবা ইতোমধ্যেই খাবি খাওয়া গণতন্ত্রের সঙ্কট সামনের দিন ও বছরগুলোতে আরও যে ঘনীভূত হবে তা দিবালোকের মতন স্পষ্ট। মো. মিজানুর রহমান, সহকারী অধ্যাপক, নৃবিজ্ঞান বিভাগ, জগন্নাথ বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","6","https://bangla.dhakatribune.com/articles/opinion/page/6"
"1632474728-1012","https://bangla.dhakatribune.com/","মতামত","https://bangla.dhakatribune.com/articles/opinion","রাত খুব গভীরে, প্রভাত আরও দূরে","https://bangla.dhakatribune.com/opinion/2020/04/03/21849","আজকের যুবকরাও শিখলেন- পুঁজিপতিদের লভ্যাংশ বৃদ্ধিতে কোনো কার্যকরী অবদান রাখতে বিন্দুমাত্র অক্ষমতা মানে আপনাকে এ সমাজের আর দরকার নেই

করোনাভাইরাস আক্রমণের সময় ধনী কিংবা গরীব, উচু কিংবা নিচু শ্রেণী, বিশ্বাসী অথবা অবিশ্বাসী, ধার্মিক অথবা অধার্মিক, শিশু-যুবক-প্রবীণ কারও প্রতিই বাছ-বিচার করছে না ঠিকই, কিন্তু প্রাণহানির মতো সর্বোচ্চ ক্ষতিসাধনের ক্ষেত্রে অন্যান্যদের চেয়ে প্রবীণদের প্রতি বৈষম্যমূলক আচরণ প্রদর্শন করছে। একটি শান্তিপূর্ণ, পক্ষপাতহীন ও কার্যকর অংশীদারিত্বমূলক বিশ্বব্যবস্থা প্রতিষ্ঠার লক্ষ্যে মোট ১৭টি লক্ষ্যমাত্রা ও ১৬৯টি সুনির্দিষ্ট লক্ষ্য নির্ধারণ করে ২০১৫ সালের ২৫ সেপ্টেম্বর যুক্তরাষ্ট্রের নিউইয়র্কে ১৯৩টি দেশের রাষ্ট্র ও সরকার প্রধানেরা ‘‘ট্রান্সফরমিং আওয়ার ওয়ার্ল্ড: দ্য ২০৩০ এজেন্ডা ফর সাসটেইনেবল ডেভলপমেন্ট’’ শীর্ষক একটি কর্মসূচি গ্রহণ করেন। ২০১৬ সাল থেকে শুরু হওয়া (চলবে ২০৩০ সাল পর্যন্ত) বিশ্বমানবতার সমৃদ্ধি অর্জনের লক্ষ্যে প্রণীত এই টেকসই উন্নয়ন লক্ষ্যমাত্রার সুফল থেকে ‘‘কেউই বাদ যাবে না’’ মর্মে রাষ্ট্রের অভ্যন্তরীণ ও আন্তঃরাষ্ট্রীয় ব্যবস্থার ক্ষেত্রে বৈষম্য নিরসণে জোর দেওয়া হয়। নির্ধারিত ১৭টি লক্ষ্যের মধ্যে অন্যতম হলো ‘‘স্বাস্থ্যকর জীবনযাপন নিশ্চিত করা ও সব বয়সের সবার কল্যাণে কাজ করা।’’ আমরা দেখেছি করোনাভাইরাস মহামারিতে সাড়াদানের ক্ষেত্রে, উন্নত ও পিছিয়ে পড়া উভয় সমাজ ব্যবস্থায় প্রবীণ জনগোষ্ঠীর প্রতি অমানবিক, অনভিপ্রেত রূঢ় ও সর্বোচ্চ পর্যায়ের বৈষম্যমূলক আচরণ করা হয়েছে। করোনাভাইরাসে মৃত্যুহার প্রবীণ জনগোষ্ঠীর মধ্যে বেশি হওয়ায় আমরা স্বাস্থ্যসেবা দেওয়ার ক্ষেত্রে বেঁচে থাকার সম্ভাব্যতা যাদের বেশি, আর্থিকমূল্য বিবেচনায় যারা বেঁচে থাকলে পুঁজি সমৃদ্ধ হবে, তাদের প্রতিই গুরুত্ব দিয়েছি। পক্ষান্তরে আজকে যারা প্রবীণ, যারা এক সময় আমাদের মতোই যুবক ছিলেন, যারা জামার আস্তিনে লুকানো প্রেম আর শরীরের ভাঁজে ভাঁজে জমানো শক্তি দিয়ে গড়ে তুলেছেন ভবিষ্যতের পৃথিবী। তাদেরকে অবহেলা করেছি সুনিপুণ কৌশলে, সুচারুরূপে। ফলে, আজকের যুবকরাও শিখলেন- পুঁজিপতিদের লভ্যাংশ বৃদ্ধিতে কোনো কার্যকরী অবদান রাখতে বিন্দুমাত্র অক্ষমতা মানে আপনাকে এ সমাজের আর দরকার নেই। এই আচরণ আজকের যুব সমাজকে আরও বেশি স্বার্থপর, আত্মকেন্দ্রিক ও পক্ষপাতপ্রবণ হয়ে উঠতে প্রলুব্ধ করল এবং একইসঙ্গে বেঁচে যাওয়া প্রবীণদেরকে আত্মহত্যার জন্য প্ররোচিত করা হলো। আমাদের ভয় হয় আজ থেকে ৩০ বছর পরে অর্থাৎ ২০৫০ সালে বিশ্বের মোট প্রবীণ জনগোষ্ঠীর সংখ্যা প্রায় ২০০ কোটিতে গিয়ে দাঁড়াবে, সেদিন হয়তো আজকের অন্যায্য সুবিধাভোগী যুবকেরা আজকের কৃতকর্মের ফল ভোগ করবেন।এই মহামারীতে সাড়া প্রদানের জন্য আমরা যথেষ্ট সক্ষম ছিলাম। তবে-১. সচেতনতা কার্যক্রমে স্থানীয় সরকার ও স্থানীয় প্রতিষ্ঠানসমূহকে কাজে লাগানোর সুযোগ ছিল। ৪,৫৭১টি ইউনিয়ন পরিষদের প্রতিটিতে ৫-৭ সদস্য বিশিষ্ট ১৩টি করে স্থায়ী কমিটি আছে। প্রতিটি ইউনিয়ন পরিষদে রয়েছে ৩৬-৪০ সদস্য বিশিষ্ট ইউনিয়ন দুর্যোগ ব্যবস্থাপনা কমিটি, ২২-২৭ সদস্য বিশিষ্ট ইউনিয়ন ওয়াটসান কমিটি। প্রতিটি ইউনিয়নে ১৩জন করে জনপ্রতিনিধি এবং ১০জন গ্রাম পুলিশ সদস্য আছেন। প্রতিটি ওয়ার্ডে ৯-১৪ সদস্য বিশিষ্ট ওয়ার্ড ওয়াটসান কমিটি ও ওয়ার্ড উন্নয়ন কমিটি আছে। সারা বাংলাদেশে ১৩,৭০২ বা অধিক সংখ্যক কমিউনিটি ক্লিনিক আছে যেখানে প্রতিটিতে ৩জন মূল সেবাদানকারী, ১৭ সদস্য বিশিষ্ট একটি করে কমিউনিটি গ্রুপ ও ৩টি করে কমিউনিটি সাব গ্রুপ আছে। প্রায় প্রতিটি ইউনিয়নে ইউনিয়ন স্বাস্থ্য ও পরিবার কল্যাণ কেন্দ্র রয়েছে যেখানে এটি পরিচালনার জন্য ১৭ সদস্য বিশিষ্ট একটি করে কমিটি আছে। এছাড়াও, গ্রাম পর্যায়ে প্রাথমিক ও মাধ্যমিক স্কুল পরিচালনা কমিটিসহ বিভিন্ন এনজিও'র গ্রাম উন্নয়ন কমিটি বা সমমনা কমিটি বা প্রতিষ্ঠান রয়েছে। এসব কমিটিতে অন্তর্ভুক্ত সব সদস্যই সংশ্লিষ্ট গ্রাম বা ইউনিয়নের প্রতিনিধি ব্যক্তি। তারা প্রত্যেকেই সরকার ও এনজিও কর্তৃক বিভিন্ন বিষয়ে প্রশিক্ষণপ্রাপ্ত। এসব কমিটির মোট সদস্য নির্ধারণের জটিল অঙ্ক না মিলিয়েই নিঃসন্দেহে এটা বলা যায় যে, জাতীয় ও স্থানীয় পর্যায়ে দুর্যোগ মোকাবেলা ও করোনাভাইরাসসহ নানাবিধ মহামারিতে সাড়া প্রদানে উন্নয়ন পরিকল্পনা প্রণয়ন ও বাস্তবায়ন, জনসংযোগ (কমিউনিকেশন উইথ কমিউনিটি) স্থাপন এবং সচেতনতা সৃষ্টিতে সাধারণের চেয়ে তুলনামূলকভাবে দক্ষ এই বিশাল জনগোষ্ঠীকে কার্যকরিভাবে ব্যবহারের সমস্ত সুযোগ আমাদের রয়েছে। ২. আমরা কি ভিন্নভাবে সক্ষম জনগোষ্ঠীকে অসচেতনভাবে বাদ দিচ্ছি? সমাজকল্যাণ মন্ত্রণালয় পরিচালিত প্রতিবন্ধিতা শনাক্তকরণ জরিপ অনুযায়ী, দেশের মোট জনসংখ্যার প্রায় শতকরা ৭ ভাগেরও অধিক ভিন্নভাবে সক্ষম জনগোষ্ঠী, যা সংখ্যায় বর্তমানে ১৬ লাখ ৬৫ হাজার ৭০৮ জন। অন্যদিকে, পরিসংখ্যান অনুযায়ী বর্তমানে বাংলাদেশে প্রবীণ জনগোষ্ঠীর সংখ্যা প্রায় ১ কোটি ৪০ লাখ। জাতিসংঘের অর্থনৈতিক ও সামাজিক পরিষদের তথ্য অনুযায়ী ষাট ও তার বেশি বয়সী জনগোষ্ঠীর মধ্যে ৪৬% এরও বেশি এক বা একাধিক প্রতিবন্ধিতার শিকার। ভিন্নভাবে সক্ষম এই জনগোষ্ঠী বিভিন্ন ধরনের অ্যাসিস্টিভ প্রোডাক্টের সহায়তা নিয়ে চলাফেরা করেন। করোনাভাইরাস প্রতিরোধ ও সুরক্ষা ব্যবস্থার জন্য সচেতনতা সৃষ্টিতে ব্যবহৃত বিভিন্ন এসবিসিসি উপাদান আরও নির্দিষ্ট করে বলতে গেলে ভিডিও বার্তা তৈরিতে ভিন্নভাবে সক্ষম জনগোষ্ঠীর দিকটি বিবেচনা ক্ষেত্রে ঘাটতি পরিলক্ষিত। এক্ষেত্রে আমরা শ্রবণ প্রতিবন্ধী ব্যক্তির জন্য ভিডিওতে ইশারা ভাষা সংযোজন প্রত্যাশা করি। অন্যদিকে, ভিন্নভাবে সক্ষম জনগোষ্ঠীর নিত্যদিনের চলাফেরার কাজে ব্যবহৃত বিভিন্ন অ্যাসিস্টিভ প্রোডাক্টের ব্যবহারের ক্ষেত্রে কী ধরনের প্রতিরক্ষামূলক ব্যবস্থার দিকে খেয়াল রাখতে হবে, সেগুলো কীভাবে জীবাণুমুক্ত করে ব্যবহার করতে হবে এবিষয়ে সুনির্দিষ্ট কোনো দিক-নির্দেশনা আমরা দেখি না। গবেষণায় দেখা যায়, প্রবীণদের মধ্যে প্রায় ১১%-ই দৈনন্দিন জীবনযাপন, খাওয়া, গোসল, কাপড় পরাসহ বিছানা করার ক্ষেত্রে আংশিক বা সম্পূর্ণরূপে অন্যের ওপর নির্ভরশীল। সংখ্যায় বর্তমানে প্রায় ১৫ লাখেরও বেশি যারা শয্যাশায়ী ও শুশ্রুষাকারীর সহায়তা ছাড়া চলাফেরা করতে অক্ষম তাদের জন্য প্রতিরোধ ও সুরক্ষামূলক ব্যবস্থা কেমন হবে সে বিষয়েও আমরা সুনির্দিষ্ট দিক-নির্দেশনা আশা করি। বুদ্ধিপ্রতিবন্ধী ও ডিমেনশিয়ার রোগীদের জন্য উপযোগী সচেতনতামূলক বার্তা প্রচার জরুরী। হোম ‘‘কোয়ারেন্টাইন’’ শব্দটি নিজে থেকেই একটি ভীতিকর শব্দ। আমরা এসব ভীতির উদ্রেককারী শব্দের পরিবর্তে অপেক্ষাকৃত সহজ, সরল ও সকলের বোধগম্য হয়, এমন বার্তাবাহী শব্দের ব্যবহারে দৃষ্টি দিতে পারি।৩. আবারও আমরা আমাদের সমাজের অত্যন্ত গুরুত্বপূর্ণ অংশ নারীদের প্রতি উদাসীনতা দেখাচ্ছি। দেশের আর্থ-সামাজিক প্রেক্ষাপটে সারাজীবন হোম কোয়ারেন্টাইনে থাকা নারীরা আরও বেশি হোম কোয়ারেন্টাইন মেনে চলছেন। কিন্তু এর ফলে তারা নিরাপদে আছেন, এমনটা ভাবা যায় না। পুরুষদের মধ্যে বাইরে চলাফেরার ক্ষেত্রে মাস্ক ও হ্যান্ডগ্লাভসের ব্যবহারের সক্ষমতা থাকলেও নারীদের ক্ষেত্রে বিশেষ করে, যারা বাড়িতেই থাকেন তাদের জন্য এ বিষয়ে গুরুত্ব দেওয়া হয় না। বাংলাদেশের গ্রামীণ সমাজে আমরা দেখেছি ঋতুস্রাবকালীন সময়ে নিম্নবিত্ত ও নিম্নমধ্যবিত্ত পরিবারের নারীরা রজঃস্রাব পরিচ্ছন্নতা মেনে চলেন ত্যানা দিয়ে। অথচ পরিবারের ছেলেটার খৎনার জন্য ডাক্তার, হাসপাতাল, গরু জবেহ দিয়ে পাড়া-প্রতিবেশীদের আয়োজন করে খাওয়ানোর জন্য যা খরচ হয়, তার চেয়ে হয়তো অনেক কম খরচে একটা মেয়ের সারাজীবনের স্যানিটারি ন্যাপকিন কেনা যাবে। সুতরাং এক্ষেত্রেও আমরা উদ্বিগ্ন হতে পারি যে, বাংলাদেশের গ্রামের নারীরা করোনাভাইরাস প্রতিরোধ ও সুরক্ষার অধিকার থেকে বঞ্চিত। গৃহস্থালী কাজে তারা প্রথাগতভাবে নিয়োজিত থাকার ফলে সামাজিক দূরত্বও কতটুকু মেনে চলতে পারেন সেটাও ধর্তব্যের বিষয়। আবার বাজারে সরবরাহের ঘাটতি ও উচ্চমূল্য নিম্নবিত্ত, নিম্নমধ্যবিত্ত শ্রেণির মানুষজন এবং অবধারিতভাবে প্রবীণ জনগোষ্ঠী করোনাভাইরাস সুরক্ষার জন্য মাস্ক, হ্যান্ডগ্লাভস ও হ্যান্ড স্যানিটাইজারের ব্যবহারের ক্ষেত্রে বঞ্চিতই থেকে যাচ্ছে। করোনাভাইরাস মহামারি আমাদের আবারও শিক্ষা দেয়, দেয়ালে আগুন লাগলে, ধর্মগ্রন্থও যেমন বাদ যায় না, তেমনি যুবকদের বাঁচিয়ে প্রবীণদের মারলে, পুরুষদের রেখে নারীদের বাদ দিলে কেউই বাদ যাবে না আগুন থেকে। কিন্তু আমরা পণ করেছি, কিছুই আর শিখব না, কারও কাছ থেকেই।সুর্যাস্ত প্রমাণ করে শেষটাও স্নিগ্ধ হয়, যদি – ১. সিনেমা পরিচালক ফখরুল আরেফীন খান ""গন্ডি"" সিনেমায় অত্যন্ত সাবলীলভাবে নিঃসঙ্গ প্রবীণের সঙ্গলাভের প্রয়োজনীয়তা এবং তাদের ব্যক্তি সম্পর্কগুলোর ক্ষেত্রে আধুনিক চিন্তাসম্পন্ন সন্তানেরা কী প্রবলভাবে বিরূপ সাড়া দেন তা সুচারূরুপে ফুটিয়ে তুলেছেন। কিন্তু সিনেমা হল থেকে বেরিয়ে আসা যুবকদের বলতে শুনি এটা ""বুড়োদের সিনেমা""। কার্যত টিউবার জেনারেশন কি সত্যিই চিন্তায়, চেতনায়, মনন ও মগজে এগিয়েছে? এদেশে এখনও মানসিক স্বাস্থ্য বিষয়টাকে আর দশটা সাধারণ রোগ হিসেবে বিবেচনা করা অথবা মানসিক স্বাস্থ্যকে গুরুত্ব দেওয়ার প্রবণতা তৈরি হয়নি। যতজনকে আমরা অর্থকরী বিষয় নিয়ে পড়াশোনার গুরুত্ব দিতে তার সিকিভাগকেও দেখি না, সাইকোলজি নিয়ে পড়াশোনায় আগ্রহী হতে। প্রবীণদের জন্য দরকার হয় সমন্বিত সেবার, যার মধ্যে মানষিক স্বাস্থ্যসেবা, মনঃসামাজিক পরামর্শ অত্যন্ত প্রয়োজনীয় অংশ। সাধারণত আমাদের পরিবর্তিত পারিবারিক জীবন ব্যবস্থায় প্রবীণরা গল্প করার জন্য তাদের নাতী-নাতনীদেরকেই কাছে পান। আর দিনের বেশিরভাগ সময়ই কেটে যায় প্রায় অন্ধকার একটি ছোট্ট ঘরে, শক্ত বিছানায়, তেল চিটচিটে বালিশে মাথা গুঁজে। বাংলাদেশের প্রেক্ষাপটে প্রবীণদের জন্য সত্যিকারার্থে চিত্তবিনোদনের সুযোগ সীমিত। আমরা কি শ্রদ্ধার সঙ্গে মিডিয়াকে প্রশ্নবিদ্ধ করব? প্রবীণরা মসজিদ-মন্দির-গির্জায় শুধু প্রার্থনা করতেই যান, এটা ভুল ধারণা। তারা সমবেতভাবে প্রার্থনায় অংশগ্রহণের মাধ্যমে মেলামেশা, বন্ধুদের সঙ্গে সাক্ষাৎ করা, সুখ-দুঃখের আলাপ করা, সামাজিক কাজে অংশগ্রহণের মাধ্যমে সক্রিয় থাকার সুযোগ পান। করোনাভাইরাস মহামারীর ‘‘সামাজিক দূরত্ব’’ বজায় রাখা আমাদের সমাজের সবচেয়ে দুর্বল ও অবহেলিত এই জনগোষ্ঠীর সেই সুযোগটাও কেড়ে নিল। আবার করোনাভাইরাস মহামারির মৃত্যহার তাদেরকে মানসিকভাবে আরও বেশি দুর্বল করে তুলছে, ফলে অন্যান্য বার্ধক্যজনিত রোগের সঙ্গে রোগ প্রতিরোধ ক্ষমতা দ্রুত হারানোর আশঙ্কা দেখা দিয়েছে।আমরা দেখেছি করোনাভাইরাসে আক্রান্ত হয়ে মারা যাওয়া বাবাকে নিজ হাতে কবরে শায়িত করতে না পারা সন্তানদের আর্তনাদ। মরার ওপর খাড়া ঘাঁ হচ্ছে আন্তর্জাতিক শ্রম সংস্থার (আইএলও) আশঙ্কা। করোনাভাইরাসের বিরুদ্ধে যথাযথ ব্যবস্থা নেওয়া না গেলে বিশ্বব্যাপী চাকরি হারাবেন আড়াই কোটি মানুষ। আড়াই কোটি মানুষের সঙ্গে জড়িয়ে আছে আড়াই কোটি পরিবার। সুতরাং এটা অনুমেয় যে, একটা বড় জনগোষ্ঠী প্রচণ্ড রকমের মানসিক স্বাস্থ্য ঝুঁকিতে পড়তে যাচ্ছেন। মানসিক স্বাস্থ্যকে জনস্বাস্থ্যের অন্তর্ভুক্ত করার সময় এখনই।২. প্রবীণবান্ধব সমাজব্যবস্থা সৃষ্টির জন্য প্রয়োজন প্রাতিষ্ঠানিক দক্ষতা। ওয়ার্ল্ড ইকোনমিক ফোরাম ও বিশ্ব স্বাস্থ্য সংস্থার তথ্যানুসারে, একদিকে প্রবীণদের মধ্যে মৃত্যু হার হ্রাস পাওয়া, অন্যদিকে গড় আয়ুও বৃদ্ধি পাওয়ায় ২০৩০ সালে বাংলাদেশে মোট জনসংখ্যার ২২% হবে প্রবীণ। ২০২৫ সালে বাংলাদেশের মোট জনসংখ্যার মধ্যে প্রবীণ জনগোষ্ঠীর সংখ্যা হবে প্রায় ২ কোটি ৮০ লাখ, ২০৫০ সালে প্রায় ৪ কোটি ৫০ লাখ  এবং ২০৬১ সাল নাগাদ হবে প্রায় ৫ কোটি  ৬০ লাখ। ২০৫০ সালে এই দেশে শিশু ও প্রবীণের অনুপাত হবে মোট জনসংখ্যা ১৯:২০%। শয্যাশায়ী, নিত্যদিনের চলাফেরার কাজে অন্যের ওপর সম্পূর্ণ নির্ভরশীল, ব্যক্তিগত পরিচর্যার জন্য অন্যের সাহায্য প্রয়োজন এ ধরনের প্রবীণ ব্যক্তি ও ভিন্নভাবে সক্ষম ব্যক্তির জন্যই আজকাল এমনকি শহর কিংবা গ্রামে, কোথাও সনাতনী কিংবা পেশাদার পরিচর্যাকারী পাওয়া যায় না। এ ধরনের কাজ করার জন্য যে মানসিক ও শারীরিক দক্ষতা থাকা দরকার, তেমন দক্ষ জনগোষ্ঠী আমরা গড়ে তুলতে পারিনি। ঐতিহ্যগতভাবেই আমরা আমাদের প্রবীণদের দেখা-শোনা পারিবারিকভাবে করে থাকি। কিন্তু বর্তমানে পরিবর্তিত বৈশ্বিক ব্যবস্থা আমাদের আর সে সুযোগ দিচ্ছে না। স্বচ্ছল কিংবা নিম্নবিত্ত উভয় ধরনের পরিবারের ক্ষেত্রেই বিষয়টি একই। বাংলাদেশে বর্তমানে প্রবীণদের জন্য সরকারিভাবে বিশেষায়িত হাসপাতাল রয়েছে মাত্র একটি। এর বাইরে সরকারি-বেসরকারি উদ্যোগে গড়ে ওঠা কিছু বৃদ্ধাশ্রম মিলিয়ে খুব অল্প কিছু প্রবীণের থাকার ব্যবস্থা রয়েছে।ক্রমবর্ধমান এ বিশাল জনগোষ্ঠীর মৌলিক প্রয়োজনের সঙ্গে বিশেষ চাহিদা মেটানোর জন্য যে ধরনের আর্থ-সামাজিক সক্ষমতা এবং পারিবারিক ও প্রাতিষ্ঠানিক দক্ষতা থাকা দরকার তা আমাদের নেই। অন্যান্য উন্নয়নশীল রাষ্ট্রের মতো আমাদের গত ৪৫ বছরের জনসংখ্যার ধারা প্রবীণদের জন্য ভাববার সুযোগ করে দেয়নি। কিন্তু আগামীর দিনগুলোতে প্রবীণদের নিয়ে চিন্তা না করার অবকাশ আর নেই। এখনই আমাদের প্রবীণ স্বাস্থ্য নিয়ে পড়াশোনা, গবেষণা, দক্ষ প্রফেশনাল তৈরি করা ও অবকাঠামো সৃষ্টি করা দরকার। প্রবীণদের পরিচর্যার জন্য পারিবারিক, পেশাদার ও প্রশিক্ষণপ্রাপ্ত সেবাদানকারী তৈরির উদ্যোগ নেওয়া সময়ের চাহিদা।৩. প্রয়োজন সার্বজনীন পেনশনের ব্যবস্থা। সাধারণত প্রবীণদের মধ্যে পুরুষের তুলানায় নারীরা বেশিদিন বাঁচেন। সুতরাং বিধবা হওয়ার হারও তাদের মধ্যে বেশি। আমরা দেখি, যতদিন প্রবীণ পুরুষটি বেঁচে থাকেন, ততদিন পর্যন্ত তার পাশাপাশি তার প্রবীণ নারী সঙ্গীটিও সন্তান আর নাতী-নাতনীদের সেবা পান। এর অন্যতম কারণ হচ্ছে পিতার হাতে সম্পত্তি থাকে। এই সম্পত্তির লোভে অথবা যে কোনো কারণে প্রবীণ পুরুষটির বর্তমানে তার প্রবীণ নারী সঙ্গীটিও পরিবারে গুরুত্ব পান। প্রবীণ পুরুষটির মৃত্যু হওয়ার সঙ্গে সঙ্গে পরিবারে প্রবীণ নারীটি সন্তান, পুত্রবধু, জামাতা সর্বোপরি নাতি-নাতনির কাছে প্রতিনিয়ত দুর্ব্যবহার, বঞ্চনা ও অবহেলার শিকার হন। সুতরাং টাকা কিংবা সম্পদ খুবই গুরুত্বপূর্ণ নীতি নির্ধারক।করোনাভাইরাস আমাদের শিখিয়ে দিলো, গ্লোবালাইজেশন খুবই ভঙ্গুর এবং অত্যন্ত অকার্যকরী একটি ধারণা। এমন একটি মহামারি যার কারণে রাষ্ট্রই নিজেকে একঘরে করতে বাধ্য হলো। কেউ কারও কাজে লাগেনি এখন পর্যন্ত। উন্নত রাষ্ট্রগুলোই তাদের স্বাস্থ্য ব্যবস্থার নাজুক হাল টের পেলো। আমরা আরও দেখলাম, সম্মানের সঙ্গে একজন প্রবীণকে মৃত্যুকে আলিঙ্গন করতে না দিতে পারার ব্যর্থতা। কিন্তু প্রবীণরা আমাদের সমাজেরই অংশ। তারা নিজ অভিজ্ঞতা দিয়ে এখনও আমাদের সেবা করে যাচ্ছেন যেমনটি যৌবনে করে গেছেন কায়িক ও মানসিক শ্রম দিয়ে। প্রবীণ হওয়া প্রকৃতিরই স্বাভাবিক নিয়ম। সম্মানের সঙ্গে মৃত্যুকে আলিঙ্গন করার অধিকার আছে সবারই। তাই বয়স বৈষম্যমুক্ত ‘‘কেউই বাদ যাবে না’’ টেকসই উন্নয়ন লক্ষ্যমাত্রার এই সুফল সবার জন্যই অবধারিত হোক।অতএব, আমরা যখন প্রত্যন্ত গ্রামের ৭২ বছর বয়সী মকবুল আহমদকে বলতে শুনি, ‘‘কী গজব আসলো রে বাবা, আমার জানাজায় তিন কাতার মানুষ হবে না?’’ ঠিক তখন তারই বড় সন্তান জয়নাল আবেদীনকে খুব বিমর্ষ হয়ে ভাবতে দেখি, বাবা করোনাভাইরাস আক্রান্ত হয়ে মারা গেলে তিনি হয়তো তার লাশ কাঁধে নিতে পারবেন না, হয়তো নিজের হাতে বাবাকে কবরস্থ পারবেন না। এই ভাবনায় তারা যখন নির্ঘুম রাত পার করেন, তখন আমাদের চিরচেনা সেই সামাজিক মূল্যবোধ আর দৃঢ় পারিবারিক বন্ধনে হ্যাঁচকা টান পড়ে। তবুও আমরা টিভিতে পণ্য ও খেলাধুলার বিজ্ঞাপনের পাশাপাশি প্রতিদিন অসংখ্য মৃত্যুর খবর নিয়ে ঘুমানোর চেষ্টা করি।শাহ মোহাম্মদ দীদার,
প্রোটেকশন অ্যান্ড ইনক্লুশান অ্যাডভাইজার, হেল্পএইজ ইন্টারন্যাশনালপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","6","https://bangla.dhakatribune.com/articles/opinion/page/6"
"1632474445-966","https://bangla.dhakatribune.com/","মতামত","https://bangla.dhakatribune.com/articles/opinion","তেলের জন্য রক্ত নয়","https://bangla.dhakatribune.com/opinion/2020/10/23/28708","‘তেলের জন্য আর রক্ত নয়, প্রতিটি প্রাণের মূল্য মধ্যপ্রাচ্যের তেল ভাণ্ডারের থেকে শতগুণ বেশি’
১৯৯০ সালে উপসাগরীয় যুদ্ধের সময় একটি জনপ্রিয় যুদ্ধবিরোধী স্লোগান ছিল “তেলের জন্য রক্ত নয়”। পেট্রো-ডলার অর্থনীতিতে বাজার পরিস্থিতি এবং বৈশ্বিক অর্থনৈতিক ভারসাম্য নির্ভর করে তেলের সরবারহ ও আন্তর্জাতিক দরের ওপর। তাই মোড়ল রাষ্ট্রগুলোর নজর সবসময়ই তেল নিয়ন্ত্রণের দিকে। উপসাগরীয় যুদ্ধের সময় কুয়েতের তেলসম্পদ নিয়ন্ত্রণের জন্য দখলদারি অভিযান চালায় ইরাক। পরবর্তীতে কুয়েতের তেল সম্পদ নিজেদের জন্য উন্মুক্ত রাখার জন্য যুক্তরাষ্ট্র ও তার মিত্ররা কুয়েতকে ইরাকের কাছ থেকে দখল মুক্ত করে নেয়। ২০০৩ সালে একই ধারাবাহিকতায় গণবিধ্বংসী অস্ত্র মজুতের অজুহাতে মার্কিন জোট ইরাকে আগ্রাসন চালালেও এর পেছনে মূল কারণ ছিল ইরাকের তেল সম্পদ লুণ্ঠন। এই যুদ্ধের ফলে প্রাণহানির সংখ্যা ২ লাখ আর গৃহহীন হয়েছে ৪৫ লাখ মানুষ। “দ্য ইকোনমিস্ট” বিষয়টিকে স্বচ্ছভাবেই তুলে ধরেছে। ১৯৫৩ সালে যুক্তরাষ্ট্র-যুক্তরাজ্য যৌথ প্রচেষ্টায় সৃষ্ট অভ্যুত্থানের মাধ্যমে ইরানের নির্বাচিত প্রধানমন্ত্রী মোহাম্মদ মসাদ্দেগেরকে ক্ষমতাচ্যুত করা হয়। এর পেছনের কারণ ছিল তিনি ইরানের তেল সম্পদের ওপর থেকে ব্রিটিশ মালিকানাধীন কোম্পানি সরিয়ে তেল সম্পদের নিয়ন্ত্রণ জাতীয়করণ করেছিলেন, তারই খেসারত দিতে হয়েছিল মোহাম্মদ মসাদ্দেগেরকে। পরবর্তী সময় থেকেই ইরানের জনগণ ব্যাপকভাবে পশ্চিমা-বিরোধী হয়ে উঠে। ১৯৭৯ সালে শাহ মোহাম্মদ রেজার “মার্কিন পুতুল সরকার”কে হটিয়ে আধ্যাত্মিক নেতা আয়াতুল্লাহ আল খামেনি যে ইসলামি বিপ্লবের সূত্রপাত ঘটান এর পেছনে ইরানি জনগনের মার্কিন-বিরোধী মনোভাব ব্যাপকভাবে প্রভাব বিস্তার করেছিল। মুয়াম্মার গাদ্দাফি আর সাধারণ লিবিয়ানদেরও এই তেল সম্পদের মালিক হাওয়ার কারণে একই খেসারত দিতে হয়েছে। যুক্তরাষ্ট্রের লিবিয়া আগ্রাসন এবং পরবর্তীতে সৃষ্ট অভ্যন্তরীণ গৃহযুদ্ধের ফলশ্রুতিতে লিবিয়া এখন এক দুঃস্বপ্নের নাম। গাদ্দাফির আমলে লিবিয়ায় যে তেল উৎপাদন হতো এখন তা এক-চতুর্থাংশে নেমে এসেছে। অথচ তেল নির্ভর অর্থনীতির লিবিয়ার মোট রাজস্বের ৯৫% আসতো তেল থেকে। “ফরেন পলিসি” ম্যাগাজিন এক বিশ্লেষণে এমন তথ্যই পরিষ্কারভাবে তুলে ধরেছে। বর্তমান সময়ে আলোচিত সিরিয়া সঙ্কটের নেপথ্যে রয়েছে সিরিয়ান তেল ভাণ্ডারের প্রতি পশ্চিমা দেশগুলোর লালায়িত দৃষ্টি। পশ্চিমাদের দখলদারি মনোভাব আর বাসার-আল-আসাদের গোয়ার্তুমির ফলশ্রুতিতে সিরিয়ায় প্রাণহানির সংখ্যা প্রায় ৫ লাখ, আর গৃহহীন মানুষের সংখ্যা প্রায় ৪০ লাখ। আসাদ সরকার রাশিয়া ঘেঁষা হওয়ায় মার্কিন-রুশ বিরোধিতায় এই সঙ্কট ভিন্ন মাত্রায় অভ্যন্তরীণ গৃহযুদ্ধের সঙ্কটপূর্ণ পরিস্থিতিতে মোড় নিয়েছে। অপরদিকে, আইএস জঙ্গিগোষ্ঠী সিরিয়া ও ইরাকের যেসব তেল ভাণ্ডারের দখল নিয়েছে সেখান থেকে তেল বিক্রির মাধ্যমে বাণিজ্য করছে, ২০১৪ সালে যার পরিমাণ ছিল প্রতিদিন প্রায় ২ মিলিয়ন ডলার। বিবিসির এক সংবাদিক অভিযোগ তুলেছেন, আইএস এর এই তেলের ক্রেতা তুরস্ক আর এই নিয়েই তুরস্ক-রাশিয়ার মধ্যে রয়েছে অদৃশ্য দ্বন্দ্ব। এই তেলের জন্যই বারবার রক্তাত হয়েছে বিশ্ব। ঝরেছে অজস্র প্রাণ। তেলের মূল্য হয়ে উঠেছে রক্তের চেয়েও বেশি। মোড়ল রাষ্ট্রসমূহের আধিপত্যবাদ আর বিশ্বব্যাপী নিয়ন্ত্রণ প্রচেষ্টা কেবলই জন্ম দিয়েছে নতুন নতুন রক্তাক্ত ইতিহাস। উপসাগরীয় যুদ্ধকালীন সময়ের সেই যুদ্ধবিরোধী স্লোগান আজ প্রায় বিস্মৃত। কিন্তু বিশ্ব শান্তি প্রতিষ্ঠায় সবাইকে সমস্বরে বলতে হবে, “তেলের জন্য আর রক্ত নয়, প্রতিটি প্রাণের মূল্য মধ্যপ্রাচ্যের তেল ভাণ্ডারের থেকে শতগুণ বেশি।”ফজলে রাব্বী খান, প্রকৌশলী প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","4","https://bangla.dhakatribune.com/articles/opinion/page/4"
"1632474281-935","https://bangla.dhakatribune.com/","মতামত","https://bangla.dhakatribune.com/articles/opinion","ধর্ষণ ও হত্যা: সমস্যার ‌উৎসমূলে‌ যাওয়া...","https://bangla.dhakatribune.com/opinion/2021/01/18/31013","সামগ্রিক পরিবেশের সুস্থিতি নিশ্চিতে আমাদের যে একটি কার্যকর সামষ্টিক ভূমিকা রাখা প্রয়োজন তা নিয়ে আমরা কতটুকু ভাবছি কিংবা কতটুকু করতে পারছি সেদিকে আমাদের বিশেষভাবে মনোযোগ দেওয়ার সময় এসেছে
ক’দিন আগে রাজধানীর একটি ইংলিশ মিডিয়াম স্কুলের “ও” লেভেলের এক ছাত্রী তার এক বন্ধুর বাসায় ধর্ষণের শিকার হয়ে মৃত্যুবরণ করে। অভিযোগ আছে, গ্রুপ স্টাডির কথা বলে মেয়েটিকে ডেকে নেওয়া হয়। প্রাথমিক ময়নাতদন্ত রিপোর্ট অনুযায়ী মেয়েটি বিকৃত যৌনাচারের শিকার হয়। অতিরিক্ত রক্তক্ষরণের ফলে হাইপোভোলেমিক শকে মেয়েটির মৃত্যু হয়েছে বলে ধারণা করা হচ্ছে। মেয়েটি অচেতন হয়ে পড়লে তাকে ধর্ষণকারী ওই বন্ধুই হাসপাতালে নিয়ে যায়। ওখানে ডাক্তার তাকে মৃত ঘোষণা করে। এ বাসায় ঐ মুহুর্তে অভিযুক্ত ছেলেটির আরও কিছু বন্ধু অবস্থান করছিল। ওরাও ধর্ষণে জড়িত ছিল কিনা তা এখনও স্পষ্ট নয়। আদালত ডিএনএ টেস্টের নির্দেশ দিয়েছেন। ফরেনসিক বিভাগ ও পুলিশ কর্তৃপক্ষ মনে করছে, ঘটনার সাথে একাধিক ব্যক্তির সংশ্লেষ থাকলে তা ডিএনএ পরীক্ষায় বেরিয়ে আসবে।এ ঘটনায় যথারীতি সারাদেশে প্রতিবাদের ঝড় উঠে। ঘটনার বিভৎসতায় ক্ষোভে-বিস্ময়ে বিমূঢ় হয়ে পড়ে সারা দেশ। এই নিষ্ঠুরতার প্রতিবাদে এবং সংঘটিত অপরাধের কঠোর শাস্তির দাবিতে মাঠে নামে বিভিন্ন সামাজিক-রাজনৈতিক সংগঠন ও স্কুল-কলেজের শিক্ষার্থীরা। ঘটনার পর থেকে রাজধানীসহ দেশের বিভিন্ন জায়গায় মানববন্ধন, মোমবাতি প্রজ্বলন, বিক্ষোভ মিছিল, সমাবেশ ইত্যাকার নানাবিধ কর্মসূচি পালিত হচ্ছে। এরূপ কোনো ঘটনা ঘটলে যা হয় আর কি! একেকটি ঘটনা ঘটে আর চারিদিকে হৈচৈ পড়ে যায়। প্রশাসন নড়েচড়ে বসে। অনেক ক্ষেত্রেই অপরাধী ধরাও পড়ে। বিচার-আচার হয় এবং শেষাবধি অপরাধীর প্রাপ্য শাস্তি নিশ্চিত করা হয়। এখানেও হয়তো এগুলো সবই হবে। মামলা হয়েছে, তদন্ত চলছে। আশা করা যায়, বিচারও হবে। এতে হয়তো ভিকটিমের বাবা-মা, আত্মীয়-পরিজন, সতীর্থ-শুভানুধ্যায়ী এবং সর্বোপরি দেশের সাধারণ মানুষ এক ধরণের মানসিক শান্তনা পাবে। কিন্তু, যে মেয়েটি যে অব্যক্ত যন্ত্রণার শিকার হয়ে তিলে তিলে মৃত্যুর কোলে ঢলে পড়ল সে কি আর ফিরে আসবে? আরও বড় প্রশ্ন হচ্ছে, এসব ব্যবস্থা নেওয়াতে কি এ ধরনের ঘটনার পুনরাবৃত্তি রোধ হচ্ছে বা হবে? না হয়ে থাকলে কেন?এদেশে আবহমান কাল থেকে কিছু প্রবাদ-প্রবচন চালু আছে। এসব প্রবাদ-প্রবচন যুগের পর যুগ বিভিন্ন ঘাত-প্রতিঘাতের মধ্য দিয়ে মানুষের অর্জিত ও সঞ্চিত অভিজ্ঞতাকে প্রতিফলিত করে। এমনই একটি প্রবচন: “যত দোষ নন্দ ঘোষ”। রবি ঠাকুরের “পুরাতন ভৃত্য” শীর্ষক কবিতার এই কবিতাংশটুকুও হয়তো একই রকম অর্থ বহন করে: “যা কিছু হারায়, গিন্নি বলেন কেষ্টা বেটাই চোর!”। এদেশে যখন কোনো কিশোরী-তরুণী যৌন নিপীড়নের শিকার হন, কিছু লোক অতি সহজে এ অন্যায়ের দায়-দায়িত্ব চাপানোর জন্য দুটো সহজ টার্গেট বেছে নেন। এক, ভুক্তভোগী মেয়ে ও তার অভিভাবক। আপনি দেখে থাকবেন, মেয়ের চরিত্র ভালো নয়, অভিভাবকরা মেয়েকে দেখে-শুনে রাখেননি কেন --- এধরনের কথা-বার্তা জনে জনে মুখে মুখে ফিরছে। দুই, সরকার, প্রশাসন ও বিচার বিভাগ। এদের অকর্মন্যতাই যে সব নষ্টের মূল, আমাদের কিছু বন্ধু অতি দ্রুত প্রচণ্ড আত্মবিশ্বাসের সঙ্গে এ রায় দিয়ে ফেলেন।আমি জানি, আমাদের কিছু বন্ধু এরইমধ্যে আমাকে ভুল বুঝে বসে আছেন। বিষয়টি একটু বুঝিয়ে বলা দরকার। আমার মনে হয়, বাড়ন্ত বয়সের মেয়েদের সাবধানে চলা এবং  তাদের প্রতি অভিভাবকদের সতর্ক দৃষ্টি রাখা যে জরুরি, এ বিষয়ে কেউই দ্বিমত পোষণ করবেন না। কিন্তু, এটা বলার সময়ে আমরা অনেকেই এ বয়সী ছেলে-মেয়েদের সুপথে রাখতে ও তাদের নিরাপত্তা নিশ্চিতে সমাজ এবং রাষ্ট্রেরও যে বিরাট দায়িত্ব রয়েছে, সেটা বেমালুম ভুলে যাই। বেপথু ছেলে-মেয়ে এবং তাদের অভিভাবক ও পরিবার-পরিজনের সমালোচনা করেই আমরা আমাদের দায় সেরে ফেলি। সামগ্রিক পরিবেশের সুস্থিতি নিশ্চিতে আমাদের যে একটি কার্যকর সামষ্টিক ভূমিকা রাখা প্রয়োজন তা নিয়ে আমরা কতটুকু ভাবছি কিংবা কতটুকু করতে পারছি সেদিকে আমাদের বিশেষভাবে মনোযোগ দেওয়ার সময় এসেছে। আধুনিক যুগে আমরা যখন ছেলে-মেয়েদের সবাইকে স্কুল- কলেজ বা বিশ্ববিদ্যালয়ে পাঠাচ্ছি, এ ছেলে-মেয়েগুলো কতক্ষণই বা মা-বাবার চোখের সামনে থাকে? বাসার বাইরে কোনো ছেলে বা মেয়েকে যদি সমাজের চোখে অগ্রহনযোগ্য কর্মে ব্যাপৃত হতে দেখা যায় তাকে নিবৃত করা এবং প্রয়োজনে বিষয়টি অভিভাবকদের গোচরে আনা কি সমাজ ও প্রতিষ্ঠানের দায়িত্বের মধ্যে পড়ে না? এবার অন্য একটি দিক ভেবে দেখুন। বাবা-মা দু’জনই যখন চাকুরিজীবি, তাদের স্কুলগামী ছেলে-মেয়েগুলোর দেখ-ভাল করবে কে? গাঁও-গেরামে একান্নবর্তী পরিবারে এই সাপোর্টটুকু দেওয়ার জন্যে কাউকে না কাউকে পাওয়া যায়। শহরাঞ্চলে ফুল-টাইম কাজের বুয়া রাখা ছাড়া আর ভালো কোনো বিকল্প আছে কি? আমাদের দেশে এ ধরনের সার্ভিস দেওয়ার জন্য চাইল্ড কেয়ার টাইপের তেমন কিছু কি গড়ে উঠেছে? কাজের বুয়া পাওয়াও তো এখন অনেক মুশকিল হয়ে পড়েছে। একদিকে তাদের নিজেদেরও ছেলে-পুলে, ঘর-সংসার আছে, অন্যদিকে গার্মেন্টস শিল্পের সুবাদে এদের অনেকের এখন অপেক্ষাকৃত ভালো মাইনেতে বিকল্প কর্মসংস্থান জুটছে। বাদ থাকল, মা-বাবার কেউ একজনের চাকুরি ছেড়ে দিয়ে নিজেকে পুরোদস্তুর গার্হস্থ্য কর্মে নিয়োজিত করা। আজকালকার টানাটানির দিনে একজনের বেতনে চলাও তো কোনো সহজ বিষয় নয়। তাছাড়া, একজন উচ্চশিক্ষিত পেশাজীবিকে যদি বসে বসে ঘর পাহারা দিতে বলা হয়, এটা কি তার প্রতি সুবিচার হবে? আসলে, আধুনিক সমাজে যে বিষয়টি আমরা প্রায়শ ওভারলুক করে যাচ্ছি তা হল, সন্তান জন্মদান থেকে শুরু করে বাড়ন্ত বয়সে তার দেখ-ভাল করার যে বিশাল ও কঠিন কর্মযজ্ঞ তা কর্মজীবি বাবা-মায়েরা, বিশেষ করে উভয়েই যখন চাকুরি করছেন, কিভাবে ম্যানেজ করবেন। এ বয়সের ছেলে-মেয়েদের জানার আগ্রহ প্রবল, তাদের মধ্যে একরকম জেদি-একরোখা মনোভাব কাজ করে, জীবনের তিক্ত ও কঠিন দিকগুলোর অভিজ্ঞতা না থাকার কারণে হুজুগ ও আবেগের বশে পদে পদে ভুল পথে পা বাড়ানোর আশংকা থেকে যায়। এসব কারণে ছেলে-মেয়েরা যাতে ভুল পথে পা না বাড়ায়, তজ্জন্য বলা চলে সার্বক্ষণিক পরিচর্যা ও নজরদারির প্রয়োজন। এহেন অবস্থায়, বাবা-মা দু'জনেই যদি চাকুরিতে থাকেন আর একারণে সন্তানের ঠিক মতো খোঁজ-খবর রাখতে ব্যর্থ হন, এক্ষেত্রে যথার্থ পরিচর্যা ও শাসনের অভাবে ছেলে-মেয়ে বেপথু হলে অবাক হওয়ার কিছু আছে কি? এটা আনন্দের বিষয় যে, আজকের দিনে নারী শিক্ষা ও নারীর ক্ষমতায়নের প্রশ্নে সমাজ ও রাষ্ট্র অনেক সোচ্চার। নারী নির্যাতন ও নারী নিগ্রহের বিরুদ্ধেও উচ্চকণ্ঠ। কিন্তু, এতে করে কর্মজীবি নারীদের সংসার নির্বাহ ও পারিবারিক ব্যবস্থাপনায় যে চ্যালেঞ্জ তৈরি হচ্ছে, তা নিরসনে আমরা কতটুকু দৃষ্টি দিচ্ছি? আমরা কি রাষ্ট্রীয়/ সামাজিক ব্যবস্থাপনায় তাদের সন্তান-সন্ততিদের দেখ-ভালের একটি ব্যাপকভিত্তিক ব্যবস্থা গড়ে তুলতে পারি? শিক্ষা প্রতিষ্ঠানসমূহ কি নিয়মিত শিক্ষা কার্যক্রমের বাইরে এই ব্যবস্থাপনার অংশ হিসেবে কিছু অতিরিক্ত দায়িত্ব নিতে পারে? কর্মজীবি নারীদের এ অসুবিধার কথাটি বিবেচনায় নিয়ে তাদের কর্ম-ঘণ্টা কি কমিয়ে দেওয়া যেতে পারে? তাদের অফিসে উপস্থিতির বিষয়ে কি একটু নমনীয় দৃষ্টিভঙ্গি গ্রহণ করা যেতে পারে? পারিবারিক প্রয়োজনে মাঝে-মধ্যে অফিসের বাইরে যাওয়ার অনুমতি দেওয়ার বিষয়টি কি সহৃদয়তার সাথে বিবেচনা করা যেতে পারে? যেখানে প্রযোজ্য, নারীদের জন্য কি ডিজিটাল নেটওয়ার্ক ব্যবহার করে “ওয়ার্কিঙ ফ্রম হোম” সিস্টেম চালু করা যেতে পারে?এবার আমি পুরো বিষয়টির অন্য একটি গুরুত্বপূর্ণ দিকের প্রতি আপনাদের দৃষ্টি আকর্ষণ করতে চাই। সমাজে উঠতি বয়সের মেয়েদের পদে পদে অনেক বিড়ম্বনার মুখে পড়তে হয়। এর মধ্যে একটি হল, স্কুল-কলেজে আসা-যাওয়ার পথে কিংবা ক্যাম্পাসে কিছু ছেলে তাদের পিছু নেয়। এদের মধ্যে আবার কিছু ছেলে পারিবারিক প্রতিপত্তি কিংবা রাজনৈতিক ছত্রছায়ার কারণে দুর্বিনীত হয়ে উঠে এবং স্কুল-কলেজগামী মেয়েদের জীবনকে অতিষ্ঠ করে তুলে। কোনো মেয়েকে পছন্দ হলে তার কাছে প্রেম প্রস্তাব পাঠায় এবং তা গৃহীত না হলে মেয়েটিকে নানা ভাবে উত্যক্ত করে তার জীবনকে অসহনীয় করে তুলে। আরেকটি অংশ থাকে যারা আপাতদৃষ্টিতে নিরীহ গোছের এবং প্রথম গ্রুপটির মতো অতটা আগ্রাসী না হলেও তাদের প্রেম-ভালবাসার চাহিদা মেটাতে সতত মেয়ে খুঁজে বেড়ায়। আসলে, বয়সটাই এমন। এ বয়েসি ছেলে-মেয়েদের বিপরীত লিঙ্গের প্রতি প্রবল আকর্ষণ কাজ করে। কাজেই, আপনি এমন কিছু মেয়েও খুঁজে পাবেন যারা ছেলে পছন্দ হলে সোৎসাহে তার প্রস্তাবে সাড়া দেয়। এদের কেউ কেউ আবার নিজেরাই পছন্দ মতো ছেলের সন্ধানে ব্যস্ত থাকে। নিঃসন্দেহে এটি সহজাত মানবীয় প্রবৃত্তিরই একটি অংশ। কাজেই, আপনি এটাকে কেবল বাঁকা চোখে দেখলে মানব প্রকৃতিকেই অস্বীকার করা হবে। সমস্যা দেখা দেয়, একটি মেয়ে যখন এমন কারও সাথে জড়িয়ে পড়ে যার নীতিবোধ দুর্বল, যার চরিত্রে মিশে আছে প্রতারণা ও লাম্পট্য। সব হারিয়ে একটি মেয়ে যখন বিষয়টি বুঝতে সমর্থ হয়, দেখা যায় অনেক দেরি হয়ে গেছে।আসুন, বিষয়টি আরও একটু বিস্তৃতভাবে দেখা যাক। এ পৃথিবীতে সবচেয়ে বেশি উচ্চারিত, আলোচিত ও দামী শব্দটি মনে হয় “ভালবাসা”। যদিও ভালবাসার ব্যাপ্তি অনেক বড়, সাধারণভাবে বয়ঃপ্রাপ্ত নারী-পুরুষের পারষ্পরিক ভালবাসার বিষয়টিই সকলের মনোযোগের কেন্দ্রবিন্দুতে থাকে। বঙ্গীয় মুসলিম সমাজ রক্ষণশীল। এ সমাজ ছেলে-মেয়েদের বিবাহ-পূর্ব প্রেম-ভালবাসার সম্পর্কে উৎসাহ যোগায় না। কিন্তু, তাতে কি? শিক্ষা প্রতিষ্ঠানে কিংবা সমাজের বৃহত্তর পরিসরে তো ছেলে-মেয়েরা অনায়াসে মেলা-মেশার সুযোগ পাচ্ছে। তাছাড়া, এ বয়েসি ছেলে-মেয়েদের গান-বাজনা, সিনেমা-থিয়েটার, গল্প-উপন্যাস ইত্যদির প্রতি বিশেষ আগ্রহ কাজ করে, যাদের বেশিরভাগেরই অন্যতম প্রধাণ উপজীব্য হয়ে থাকে নর-নারীর প্রেম-ভালবাসার রসায়ন। সুতরাং, পরষ্পরের সাথে অবাধ মেলামেশার সুবাদে কিছু ছেলে মেয়ের মধ্যে একটি রিলেশন গড়ে ওঠে। ব্যাপারটা এ পর্যন্ত এসে থামলে হয়তো অনেকেই তেমন কিছু মনে করতেন না। তবে, আপনার মনে রাখা দরকার, এটি ইন্টারনেট ও আকাশ সংস্কৃতির যুগ। সবার হাতে হাতে স্মার্টফোন। বাটনের এক চাপে যেখানে ইচ্ছে ঢুকে পড়া যায়, এমনকি নারী-পুরুষের বেড রুমেও। ফলত: বিপরীত লিঙ্গের প্রতি প্রবল সহজাত আকর্ষণ, এন্টারটেইনমেন্ট শিল্পের নিরন্তর “ভালবাসা-ভালভাসা” গুঞ্জরণ এবং “অজানাকে জানা, অদেখাকে দেখার” প্রচণ্ড ঔৎসুক্য এই রিলেশনকে অনেক সময় এমন একটি পর্যায়ে নিয়ে যায় যাকে এ সমাজ কোনোভাবেই অনুমোদন দিতে প্রস্তুত নয়। বিপত্তির শুরুটা হয় এখানেই। ছেলে-মেয়ে অভিভাবকদের অগোচরে এমন সম্পর্ক গড়ে তোলে, যা এ সমাজ কেবল বিবাহিত নারী-পুরুষের ক্ষেত্রেই অনুমোদন করে। বিষয়টিকে আরও জটিল করে তুলছে, সমাজে লুকিয়ে-চুরিয়ে নানাবিধ যৌন উত্তেজক মাদকের প্রাপ্যতা, যা সহজেই তাদেরকে অন্ধকার জগতে হারিয়ে যেতে সাহায্য করে। অনেক সময় এসব রিলেশন টেকে না। শুরু হয় অভিযোগ-পাল্টা অভিযোগ, হুমকি-ধামকি, মামলা-মোকাদ্দমা এবং ক্ষেত্রবিশেষে তা এমনকি আত্মহত্যা কিংবা হত্যা পর্যন্তও গড়ায়।আমার মনে হয়, উপরের আলোচনা থেকে এটা স্পষ্ট হয়েছে যে, সমস্যাটা যতটা না প্রশাসনিক বা বিচারিক, তার চেয়েও বেশি সামাজিক। এখানেই ফের চলে আসে সমাজ ও রাষ্ট্রের দায়-দায়িত্বের প্রশ্ন। ইতোপূর্বে যেমনটি আলোচনা করা হয়েছে, এ সমস্যার এমন অনেকগুলো দিক রয়েছে যেগুলোর সমাধান ব্যক্তি বা পরিবারের একার পক্ষে করা সম্ভব নয়। ব্যক্তি/ পরিবার বড় জোর গা বাঁচিয়ে চলার চেষ্টা করতে পারে। সমাধান করতে হলে সমাজ ও রাষ্ট্রকে সমস্যার প্রতিটি দিক নিবিড়ভাবে বিশ্লেষণ করে সুনির্দিষ্ট পরিকল্পনা নিয়ে এগিয়ে আসতে হবে। তবে, এটাও ঠিক, একটি সমাজে যখন কোনো অনাচার বিস্তৃতি লাভ করে, তখন রাষ্ট্রযন্ত্রের একার পক্ষে খুব বেশি কিছু করা সম্ভব হয় না। কাজেই, রাষ্ট্রযন্ত্রের নিয়ন্ত্রক ভূমিকার পাশাপাশি ব্যাপক পরিসরে সমাজ ও সাধারণ্যের ইতিবাচক অংশগ্রহণেই কেবল বিদ্যমান সমস্যার নিষ্পত্তি হতে পারে। তবে, নীতিনির্ধারণী পর্যায়ের উদ্যোগ ও সিদ্ধান্তসমূহ রাষ্ট্রের কাছ থেকেই আসতে হবে।সবাই ভাল থাকুন।ড. মুহম্মদ দিদারে আলম মুহসিন, অধ্যাপক, ফার্মেসি বিভাগ, জাহাঙ্গীরনগর বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","3","https://bangla.dhakatribune.com/articles/opinion/page/3"
"1632474661-1001","https://bangla.dhakatribune.com/","মতামত","https://bangla.dhakatribune.com/articles/opinion","সোলায়মানিকে হত্যা: যুদ্ধে জড়াচ্ছে...","https://bangla.dhakatribune.com/opinion/2020/01/03/18674","এই হত্যাকাণ্ডের ফলে ইরান ও ইরানের স্বার্থসংশ্লিষ্ট বাহিনী হামাস, হিজবুল্লাহ ও হুতিদের অপূরণীয় ক্ষতি হয়ে গেল, স্থায়ীভাবে ঝুঁকির মুখে পড়লো ইরান-যুক্তরাষ্ট্র ও ইরান-সৌদি সম্পর্ক। বিশ্ব এখন তাকিয়ে আছে পাল্টা প্রতিক্রিয়া হিসেবে ইরান কী পদক্ষেপ নেয় সেদিকে 
ইরানের ইসলামি বিপ্লবী গার্ডস বাহিনীর (আইআরজিসি) কমান্ডার মেজর জেনারেল কাসেম সোলাইমানি এবং ইরাকের হাশদ আশ-শাবি বাহিনীর উপ-প্রধান আবু মাহদি আল-মুহানদিস মার্কিন হেলিকপ্টার হামলায় নিহত হয়েছেন।স্থানীয় সময় শুক্রবার (৩ জানুয়ারি) ভোররাতে ইরাকের রাজধানী বাগদাদের আন্তর্জাতিক বিমানবন্দরে তাদেরকে বহনকারী গাড়ি লক্ষ্য করে হেলিকপ্টার থেকে ক্ষেপণাস্ত্র হামলা চালানো হয়।মার্কিন প্রতিরক্ষা দপ্তর পেন্টাগনের পক্ষ থেকে দেওয়া বিবৃতিতে জানানো হয়, প্রেসিডেন্ট ডোনাল্ড ট্রাম্পের নির্দেশেই জেনারেল কাসেম সোলায়মানিকে হত্যা করা হয়েছে। কিন্তু প্রশ্ন হচ্ছে, যুক্তরাষ্ট্র-ইরান চরম উত্তেজনার মুহূর্তে ডোনাল্ড ট্রাম্প সোলায়মানিকে হত্যার মতো ঝুঁকি কেন নিতে গেলেন?কেন হত্যা করা হলো১৯৮০-১৯৮৮ সালে ইরাক-ইরান যুদ্ধে জেনারেল সোলাইমানি “সারুল্লাহ” নামে একটি ডিভিশনের নেতৃত্ব দেন। ওই যুদ্ধে “সারুল্লাহ” ডিভিশনের বীরোচিত যুদ্ধ কৌশল ও সাফল্যের মাধ্যমে সোলাইমানি ইরানের নেতৃবৃন্দের নজরে আসেন। ১৯৯৭ সালে ইরানের সর্বোচ্চ নেতা খামেনি তাকে বিপ্লবী গার্ডস বাহিনীর (আইআরজিসি) কমান্ডার হিসেবে নিয়োগ দেন। এরপরই কাসেম সোলায়মানি ইরানের প্রতিরক্ষা খাতে গুরুত্বপূর্ণ নীতি নির্ধারক হিসেবে আবিভূত হন। আন্তর্জাতিক সংবাদ মাধ্যমের বিভিন্ন খবরে বলা হয়, দায়িত্ব পাওয়ার পর সোলায়মানি মধ্যপ্রাচ্যের বিভিন্ন দেশে ইরানের স্বার্থ দেখভাল ও যুক্তরাষ্ট্র ও ইসরায়েল বিরোধী তৎপরতা শুরু করেন। মাত্র এক দশকের মধ্যেই সোলায়মানির বাহিনী ইরাকের আশ-শাবি, লেবাননের হিজবুল্লাহ, ফিলিস্তিনের হামাস, ইয়েমেনে হুথিসহ মধ্যপ্রাচ্যের বিভিন্ন দেশ ছাড়াও আফগানিস্তান, পাকিস্তান এমনকি ইসরায়েলের ভেতরেও প্রশিক্ষণ, অর্থ-অস্ত্র সহায়তা দিতে তাদের সমর্থক তৈরি করেন। যা মধ্যপ্রাচ্যের রাজনৈতিক ভারসাম্য পরিবর্তন করে দেয় এবং ইরানকে গুরুত্বপূর্ণ করে তোলে। বাহিনীটি মধ্যপ্রাচ্যের ১৫-২০ দেশে ছোট ছোট গোপন মিশন পরিচালনা করে বলেও ধারণা করা হয়। গত কয়েক বছরে ইরাকে আইএস’র পরাজয়, সিরিয়ায় বাশার আল আসাদকে টিকিয়ে রাখা ও আইএস দমন, এবং ইয়েমেনে সৌদি জোটের বিরুদ্ধে হুথিদের শক্ত প্রতিরোধ গড়ে তোলার বিষয়টিকে আরআরজিসি’র সাফল্য বলেই মনে করা হয়।আরও পড়ুন - ট্রাম্পের নির্দেশেই জেনারেল সোলায়মানিকে হত্যাঅতিসাম্প্রতিককালে যুক্তরাজ্যের পরমাণু সমঝোতা থেকে বেরিয়ে যাওয়ার পর সৃষ্ট উত্তেজনায় মার্কিন ড্রোন ভূপাতিত ও হরমুজ প্রণালী থেকে ব্রিটিশ তেল ট্যাংকার আটক করার কাজটিও সম্পন্ন করে আইআরজিসি। এসব ঘটনা আইআরজিসির চৌকস সামরিক সক্ষমতারই প্রমাণ দেয় যা বাহিনীটি ইরান বিরোধীদের মাথাব্যথার কারণ হয়ে দাঁড়ায়। ফলে ইরানকে দমন করতে আইআরজিসি'কেগতবছরই যুক্তরাষ্ট্র কর্তৃক আইআরজিসিকে “সন্ত্রাসী বাহিনী”র তালিকায় অন্তর্ভুক্ত করা তারই নির্দেশ করে।কী হবে ইরানের প্রতিক্রিয়াপ্রকৃতপক্ষে ইরানের রাজনীতিতে আয়াতুল্লাহ খোমেনির পর দ্বিতীয় ক্ষমতাবান ব্যক্তি হিসেবে আর্বিভূত হন জেনারেল সোলায়মানি। তাই ইরানের প্রতিরক্ষার মেরুদণ্ড হিসেবে ধরা হয় সোলায়মানির নেতৃত্বাধীন আইআরজিসি’কে। দেশটির ইতিহাসে তিনি ছিলেন সবচেয়ে মেধাবী সমরবিদ। বছরের পর বছর অর্থনৈতিক ও সামরিক অবরোধে কাবু ইরান যে প্রতিরোধ যুদ্ধ চালিয়ে যাচ্ছিলো তার অন্যতম নায়ক ছিলেন সোলায়মানি। কৃতিত্বের স্বীকৃতিসরূপ খোমেনি তাকে “অর্ডার অব জুলফিকার” পদকে ভূষিত করেন। ১৯৭৯ সালে ইসলামি বিপ্লবের পর সোলায়মানিই একমাত্র ব্যক্তি যিনি এই সম্মান পেয়েছেন।নিউইয়র্কভিত্তিক থিংক ট্যাংক সেঞ্চুরি ফাউন্ডেশনের কর্মকর্তা দিনা এসফ্যানদিয়ারের মতে, সোলাইমানি ইরানের প্রেসিডেন্টের চেয়েও ক্ষমতাধর ছিলেন। তিনি সরাসরি দেশটির সর্বোচ্চ নেতা আয়াতুল্লাহ আলী খামেনির অধীনে ছিলেন। দেশে, বিদেশে, সরকার ও সরকারের বাইরে তার ফোর্সের লোক ছিলো।আরও পড়ুন - খোমেনি: ‘কঠোর প্রতিশোধ’ অপেক্ষা করছে২০১৯ সালে যুক্তরাষ্ট্রের “ফরেন পলেসি” জার্নাল বিশ্বজুড়ে বিভিন্ন পেশায় প্রভাবশালী ব্যক্তিদের তালিকা তৈরি করে। ওই তালিকায় সামরিক খাতে সোলায়মানিকে এক নম্বরে রাখা হয়। ইসরায়েল ও সৌদি দীর্ঘদিন ধরেই সোলায়মানিকে হত্যার জন্য তদবির চালিয়ে যাচ্ছিলো বলে অভিযোগ ছিল। সোলায়মানিকে হত্যা ইসরায়েল ও সৌদি যেমন খুশির, তেমনই চলতিবছরের নভেম্বরে আসছে মার্কিন প্রেসিডেন্ট নির্বাচনে ডোনাল্ড ট্রাম্পের ট্রাম্পকার্ড হিসেবে বিবেচিত হবে।এই হত্যাকাণ্ডের ফলে ইরান ও ইরানের স্বার্থসংশ্লিষ্ট বাহিনী হামাস, হিজবুল্লাহ ও হুথিদের অপূরণীয় ক্ষতি হয়ে গেল সে সন্দেহের কোনো অবকাশ নেই। এছাড়া স্থায়ীভাবে ঝুঁকির মুখে পড়ে গেল ইরান-যুক্তরাষ্ট্র ও ইরান-সৌদি সম্পর্ক। বিশ্ব এখন তাকিয়ে আছে পাল্টা প্রতিক্রিয়া হিসেবে ইরান কী পদক্ষেপ নেয় সেদিকে।সোলায়মানি হত্যার প্রতিক্রিয়ায় ইরানের সবোর্চ্চ নেতা আয়াতুল্লাহ আলী খামেনি ইতোমধ্যে হুঁশিয়ারি দিয়ে বলেছেন, যেসব অপরাধীদের নোংরা হাত জেনারেল সোলায়মানির রক্ত ঝরিয়েছে তাদের জন্য কঠোর প্রতিশোধ অপেক্ষা করছে।এছাড়া এই হত্যাকাণ্ডের জন্য যুক্তরাষ্ট্রকে চরম মূল্য পরিশোধ করতে হবে বলে এক বিবৃতিতে জানিয়েছে আইআরজিসি।আরও পড়ুন - সোলায়মানি: সাধারণ কিশোর থেকে প্রেসিডেন্টের চেয়েও ক্ষমতাধর হয়ে ওঠারাজনীতি বিষয়ক মার্কিন বার্তা সংস্থা “পলিটিকো” এবিষয়ে এক সংবাদ বিশ্লেষণে লিখেছে, সোলায়মানিকে হত্যার মধ্য দিয়ে যুক্তরাষ্ট্রের এক নম্বর শত্রুকে নিশ্চিহ্ন করা হলো। তবে এই সিদ্ধান্ত মধ্যপ্রাচ্য মার্কিন স্বার্থের জন্য বুমেরাং হতে পারে এবং ওই এলাকা হয়ে উঠতে পারে রণক্ষেত্র।আইআরজিসি সম্পর্কে লেখা “ভ্যানগার্ড অব দ্য ইমাম” বইয়ের লেখক আফসোন অসতোভারও এক টুইট বার্তায় বলেছেন, ইরান অবশ্যই এর প্রতিশোধ নেবে। কোনো মতেই তারা ছাড় দেবে না।সোলায়মানিকে হত্যার খবর ছড়িয়ে পড়ার সঙ্গে সঙ্গে বিশ্ববাজারে তেলের দাম বাড়তে শুরু করেছে। ইরান চাইবে এটি বাড়ুক। যা নেতিবাচক প্রভাব ফেলবে বিশ্ব অর্থনীতিতে। কিন্তু প্রশ্ন হচ্ছে, এই হত্যার প্রতিশোধ নিতে ইরান কি সরাসরি যুদ্ধে জড়াবে? এখনই এই প্রশ্নের উত্তর দেওয়া বেশ কঠিন। তবে অর্থনৈতিক ও সামরিক নিষেধাজ্ঞার যাঁতাকলে পিষ্ট ইরান ইরাক-ইরান যুদ্ধের দুঃসহ স্মৃতি ভুলে আরেকটি যুদ্ধে জড়াবে, আমার তা মনে হয় না।আবু আজাদ, সংবাদকর্মী *****************************************************************************************************************প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনও ধরনের দায় নেবে না।","6","https://bangla.dhakatribune.com/articles/opinion/page/6"
"1632474920-1040","https://bangla.dhakatribune.com/","মতামত","https://bangla.dhakatribune.com/articles/opinion","ক্ষমতাসীনের বিরোধিতা করার প্রবণতা এখন...","https://bangla.dhakatribune.com/opinion/2018/07/01/817","ক্ষমতাসীনের বিরোধিতা নয়, ধারাবাহিকতাই আমাদের উন্নয়নের পথে চালিত করতে পারে
বাংলাদেশের রাজনীতিতে ‘ক্ষমতাসীনের বিরোধিতা’ করা দীর্ঘদিনের পুরোনো আর প্রভাবশালী এক প্রবণতা। সহজ ভাবে বলা যায়, প্রতি পাঁচ বছর পর পর ক্ষমতাসীন দলকে ভোটের শক্তির কাছে কুপোকাত করে ক্ষমতা থেকে হটিয়ে দেন, তা সে দল যতই পরিবর্তন আনবার প্রতিশ্রুতি করুন না কেনো, আর পুরো পদ্ধতিটা সংষ্কারের অঙ্গীকার দিন না কেনো! এই ‘বিরোধিতা’ চর্চার শেকড়টা নিহিত আরও উন্নত রাজনৈতিক ব্যবস্থার মধ্যে। বিশেষত উত্তর আমেরিকা ও ইউরোপের উন্নত দেশগুলোর ক্ষেত্রে এটি মানানসই, কেননা এদের আর্থ-সামাজিক পরিস্থিতি এবং রাজনীতির সংস্কৃতি অনেক ব্যাপক ও বিস্তৃত।  তবে এই সুসংবদ্ধ প্রবণতা একটি সত্য অনুধাবনে ব্যর্থ, এই প্রক্রিয়ার বিপরীতে কিছু দেশের জনগণ উন্নয়নের ধারাবাহিকতা রক্ষার্থে একই রাজনৈতিক দলকে একাধিকবার সুযোগ দেয়। এমনকি যুক্তরাষ্ট্রের মতো দেশেও প্রেসিডেন্ট নির্বাচনে এটি লক্ষ্য করা যায়। আর বাংলাদেশের ক্ষেত্রে বলা যায়, গত এক দশকের রাজনৈতিক চিত্র সেই ভিন্ন প্রক্রিয়ার দিকেই ইঙ্গিত করছে। সুনির্দিষ্টভাবে, এই বিশেষজ্ঞ আর স্ব-ঘোষিত পন্ডিতরা ‘ক্ষমতাধারীদের বিরোধিতা’র প্রবণতাকে বর্তমান রাজনৈতিক পরিস্থিতির সাথে মেলাবার যে চেষ্টা করেন, তাকে ভুল প্রমাণ করতে তিনটি কারণ আছে বলে আমি মনে করি।প্রথমত, গত দুই বছরের নির্ভরযোগ্য সমস্ত জরিপে প্রমাণ পাওয়া যায় যে বাংলাদেশে রাজনৈতিক দল হিসেবে আওয়ামী লীগ এবং জননেতা হিসেবে প্রধানমন্ত্রী শেখ হাসিনার গ্রহণযোগ্যতা তাদের প্রধান বিরোধী বাংলাদেশ জাতীয়তাবাদী দল (বিএনপি) ও এর নেতা খালেদা জিয়া ও তারেক রহমানের থেকে অনেক বেশি। একই জরিপে দেখা গেছে ক্রমবর্ধমানভাবে মানুষ মতামত দিয়েছে, এই সরকারের আমলে দেশ উন্নয়নের সঠিক ধারায় এগিয়ে যাচ্ছে।২০১৭ সালের মার্চে ইনডিপেন্ডেন্ট-আরডিসি, একই বছরের এপ্রিল মাসে ইন্টারন্যাশনাল রিপাবলিকেশন ইনিস্টিটিউট (আইআরআই), আর ২০১৬ সালের অক্টোবরে করা ডেমোক্রেসি ইন্টারন্যাশনাল (ডিআই) এর করা ভিন্ন ভিন্ন জরিপের প্রত্যেকটিতেই উঠে এসেছে প্রায় এমন তথ্য, যেখানে আওয়ামী লীগ ও এর দলপতি প্রধানমন্ত্রী শেখ হাসিনা, বিএনপি ও এর নেতৃত্বদানকারী খালেদা জিয়া ও তারেক রহমানের থেকে যথেষ্ট ব্যবধানে এগিয়ে আছেন জনপ্রিয়তা ও গ্রহণযোগ্যতার বিচারে।ইনডিপেন্ডেন্ট-আরডিসি’র জরিপে উত্তরদাতাদের ৭২.৩ শতাংশ মতামত দিয়েছেন প্রধানমন্ত্রী শেখ হাসিনা ‘ভালো’ ভাবে দেশ পরিচালনা করছেন। বিপরীতে মাত্র ২৬.৬ শতাংশ উত্তরদাতা বিএনপি চেয়ারপার্সন খালেদা জিয়ার উপর আস্থা রাখতে আগ্রহী। একই জরিপে ৫৬.৯% উত্তরদাতা আওয়ামী লীগের পক্ষে ‘ভালো’ মন্তব্য করেছেন, অন্যদিকে মাত্র ১৮.৫% ‘ভালো’ বলেছেন বিএনপি’কে। তাদেরকে যখন জিজ্ঞেস করা হয়েছে, সেই মুহূর্তেই যদি নির্বাচন অনুষ্ঠিত হয় তবে কোন দলের সাথে থাকবেন। এমন প্রশ্নে মাত্র ৩.৫% বিএনপি সমর্থনের বিপরীতে ৩৬.১% উত্তরদাতাই আস্থা রেখেছেন আওয়ামী লীগের উপরে। (ইনডিপেন্ডেন্ট; ৯ জুন, ২০১৭) ডেমোক্রেসি ইন্টারন্যাশনালের করা জরিপে বলছে, পূর্ববর্তী জরিপের চেয়ে ১২% বৃদ্ধি পেয়ে ৭০% উত্তরদাতাই মতামত দিয়েছেন যে দেশ সঠিক দিকে এগিয়ে যাচ্ছে। আর ঐ দিনেই তাৎক্ষণিক নির্বাচন প্রসঙ্গে ৩৮% উত্তরদাতা আওয়ামী লীগ ও মাত্র ৫% উত্তরদাতা বিএনপি’র পক্ষে সমর্থন দেন।২০১৭ সালের এপ্রিলে করা আইআরআই’র আরেক জরিপে প্রকাশ করা হয়েছে ৭৫% বাংলাদেশী মনে করেন দেশ সঠিকভাবে পরিচালিত হচ্ছে। ২০১৫ সালের নভেম্বরে পাওয়া ৭৭%, ২০১৬ সালের ফেব্রুয়ারির জরিপে পাওয়া ৮০%, আর ২০১৭ সালের এই জরিপে ৮৩%; গ্রহণযোগ্যতার এই ক্রমবর্ধমান হার প্রধানমন্ত্রী শেখ হাসিনার পক্ষেই কথা বলছে।দ্বিতীয়ত, বিগত দুই বছরে অনুষ্ঠিত স্থানীয় সরকার ও সংসদীয় প্রত্যেকটি নির্বাচনে আওয়ামী লীগ প্রার্থীরা কেবল জয়ীই হননি, তাদের ভোটের পরিমাণও উত্তরোত্তর বৃদ্ধি পেয়েছে। সাম্প্রতিক অনুষ্ঠিত গাজীপুর ও খুলনা সিটি কর্পোরেশন নির্বাচনেও আওয়ামী লীগ প্রার্থীরা বড় ব্যবধানে জয় লাভ করেছেন। যদিও নির্বাচন বিষয়ে কিছু অনিয়মের অভিযোগ উঠেছিলো, তবে পরিসংখ্যান বিবেচনায় দেখা গেছে এতে ফলাফলের উপর কোনো প্রভাব ফেলতে পারতো না। ২০১৬ সালের ডিসেম্বরের প্রথমদিকে অনুষ্ঠিত নারায়ণগঞ্জ সিটি কর্পোরেশনের অবাধ ও সুষ্ঠু নির্বাচনেও আওয়ামী লীগ মনোনীত প্রার্থী সেলিনা হায়াত আইভি নিকটতম বিএনপি প্রতিদ্বন্দ্বীর থেকে ৮০ হাজার বেশি ভোটে জয়লাভ করেন। সমসাময়িক রংপুর সিটি কর্পোরেশন নির্বাচনে জাতীয় পার্টির কাছে পরাজিত হলেও বেশিরভাগ কাউন্সিলর পদে জয়লাভ করে। ব্রাহ্মণবাড়িয়ার নাসিরনগরে সংসদীয় নির্বাচনেও আওয়ামী লীগ প্রার্থী ৫০ হাজার ভোটে জয় লাভ করে। যে নির্বাচনে কোনো অনিয়ম বা সহিংসতার কোনো ঘটনা ঘটেনি বা অভিযোগও ওঠেনি। গাইবান্দা জেলার সুন্দরগঞ্জে জাতীয় পার্টি প্রার্থীর কাছে পরাজিত হলেও এর ব্যবধান ছিলো মাত্র ১০ হাজার ভোট।গণমাধ্যম ও বিশেষজ্ঞদের বিশ্লেষণ বলছে; আঞ্চলিক পর্যায়ে দলের ঐক্য আর সাংগঠনিক দক্ষতার পাশাপাশি আওয়ামী লীগের এ জয়ের মূলমন্ত্র হলো সঠিক প্রার্থী মনোনয়ন, যারা তরুন ভোটারদের সিদ্ধান্তকে প্রতিধ্বনিত করেছে। এর সাথে যুক্ত হয়েছে বিএনপি, খালেদা জিয়া ও তারেক রহমান থেকে আওয়ামী লীগ এবং এর দলনেতা প্রধানমন্ত্রী শেখ হাসিনার অধিক জনপ্রিয়তা। এর সাথেই আমার তৃতীয় ও শেষ কারণটিও আলোচনায় এসে যায়।সাধারণ জনগণের মধ্যে এই দলটি সম্পর্কে নেতিবাচকের চেয়ে ইতিবাচক ধারণা ক্রমশ বর্ধমান যার প্রমাণ এই বিজ্ঞানসম্মত গবেষণাগুলো। ২০১৭ সালে আইআরআই’র ‘ফোকাস গ্রুপ ডিসকাশন’ (এফজিডি) পদ্ধতিতে করা গবেষণা ২০১৮ এপ্রিলে প্রকাশ পেলে তা থেকে তৃণমূল পর্যায় থেকে খুব চিত্তাকর্ষক কিছু বিষয় উঠে এসেছে।এই এফজিডি রিপোর্ট বলছে, অধিকাংশ অংশগ্রহণকারীই স্বাধীনতা আন্দোলনে ও বর্তমান উন্নয়নকে উল্লেখ করে আওয়ামী লীগ ও প্রধানমন্ত্রী শেখ হাসিনা সম্পর্কে ইতিবাচক মন্তব্য ও প্রশংসা করেছেন। এই আলোচনা থেকে বলা হয়েছে বর্তমান সরকারী দল, আওয়ামী লীগ সাম্প্রতিক এ উন্নয়নে অবদান রাখা ও তাদের নেত্রীর জনপ্রিয়তার কারণেই শক্তিশালী রাজনৈতিক অবস্থানে থেকে ২০১৮ জাতীয় নির্বাচনে অংশগ্রহণ করতে যাচ্ছে।অপরপক্ষে, বিএনপি, এর চেয়ারপার্সন খালেদা জিয়া এবং জামাত-এ-ইসলাম সম্পর্কে তাদের দৃষ্টিভঙ্গি ছিলো নেতিবাচক। এর কারণ এই দু’টি দলের “সহিংসতা, একগুঁয়েমি এবং ধর্মীয় মৌলবাদের প্রতি সমর্থন।” প্রত্যাখ্যানের কারণ হিসেবে আলোচনায় আলোকপাত করা হয়েছে তারেক রহমানের দুর্নীতি ও স্বজনপ্রীতির উপর।  এটা সহজেই ধারণা করা যায় যে, আদালতে খালেদা জিয়ার বিপক্ষে রায়ের ফলে ও তারেক রহমানকে বিএনপি’র ভারপ্রাপ্ত প্রধান করার কারণে এই গ্রহণযোগ্যতা আরও তলানীতে চলে গেছে। যার আলামত পাওয়া গেছে গত দুই মেয়র নির্বাচনের ফলাফলে আওয়ামী লীগের একপেশে জয়ে। আর অদূর ভবিতব্যে জনপ্রিয়তার শীর্ষে থাকা শেখ হাসিনা ও জনপ্রিয়তাহীন তারেক রহমানের মধ্যে নিজের পছন্দকে বেছে নিতে খুব একটা বেগ পেতে হবে না জনসাধারণের।প্রধানমন্ত্রী শেখ হাসিনা ও আওয়ামী লীগের অন্যান্য নেতাদের কাছে গুরুত্ব আরোপ করে বলবার মতো বিষয় রয়েছে; এর মধ্যে চলমান উন্নয়ন প্রকল্পগুলো বাস্তবায়ন একটি গুরুত্বপূর্ণ বিষয়, কেননা অতীত ইতিহাস বলে এদেশে সরকার পরিবর্তন ঘটলে আগের সরকারের রেখে যাওয়া উন্নয়ন কার্যক্রম স্থগিত করা হয়, কখনো আবার তা একেবারে বন্ধও হয়ে যায়।  উদাহরণস্বরূপ বলা যায় ১৯৯৬-২০০১ এর আওয়ামী লীগের আমলে প্রতিষ্ঠা পাওয়া হাজার খানেক কমিউনিটি ক্লিনিক ২০০১-২০০৬ সালের বিএনপি-জামাত জোট সরকারের আমলে বন্ধ করে দেয়া হয়েছিলো। কেবলমাত্র রাজনৈতিক কারণেই শত শত কোটি টাকা নষ্ট করা হয়। তারমানে এটি দৃশ্যমান হয়ে উঠছে যে, সিঙ্গাপুর বা মালেশিয়ার মতো আর্থ-সামাজিক উন্নয়ন পেতে জনগণ একটি দলকে ধারাবাহিকভাবে একাধিকবার সরকারে থাকবার সুযোগ দিতে প্রস্তুত।  অতঃপর, পরিসমাপ্তিতে আমি বলতেই পারি যে ‘ধারাবাহিকতা’য় বিশ্বাস আর ‘ক্ষমতাসীনের বিরোধীতা’র নীতিকে বাতিল করেই নতুন দিনের সূচনার পথে পা বাড়িয়েছে বাংলাদেশের রাজনীতি।","8","https://bangla.dhakatribune.com/articles/opinion/page/8"
"1632474328-944","https://bangla.dhakatribune.com/","মতামত","https://bangla.dhakatribune.com/articles/opinion","ব্রিটিশ শাসনামলে বাঙ্গলায় বিরাজিত ভাষা-রাজনৈতিক...","https://bangla.dhakatribune.com/opinion/2021/02/11/31808","ব্রিটিশ শাসনামলে পাল্টে যাওয়া সেই ভাষা-রাজনৈতিক পরিস্থিতির পরিণাম এখনও বিদ্যমান রয়েছে
১. পূর্বকথারাষ্ট্রের অন্যতম বৈশিষ্ট্য হলো বহুভাষিকতা। বহুভাষিকতা ভাষা-রাজনৈতিক পরিস্থিতি তৈরি করে। কারণ একটি সমাজ বা রাষ্ট্রে বহুভাষা কথিত ও ব্যবহৃত হয়ে থাকে। অর্থাৎ একক ভাষাবিশিষ্ট কোনও সমাজ বা রাষ্ট্রের অস্তিত্ব নেই।একটি সমাজ বা রাষ্ট্র বহুভাষিক হয়, কারণ সমাজ বা রাষ্ট্রে কোনও একটি মর্যাদাপূর্ণ ভাষার প্রতি ভূশক্তিক্ষমতায় অধিষ্ঠিত থাকে আর সেখানে থাকে ছোট-বড় অনেক ক্ষুদ্র জনগোষ্ঠী। অধিকন্তু সে রাষ্ট্রের থাকে একটি আন্তর্জাতিক সংজ্ঞাপনের মাধ্যম হিসাবে ব্যবহৃত ভাষা। সমাজে বহুভাষার এরূপ পরিস্থিতি বহুভাষিকতা সৃষ্টি করে। বহুভাষিকতা সমাজে বিভিন্ন ভাষা-ভাষী জনগোষ্ঠীর মধ্যে বিভাজন তৈরি করে। ফলশ্রুতিতে বহুভাষিকতা বিভিন্ন ভাষা-ভাষী জনগোষ্ঠীর মধ্যে রাজনৈতিক দ্বন্দ্ব সৃষ্টি করে।পূর্বকাল থেকে বাঙ্গলায় বহুভাষিকতা বিরাজিত ছিলো। কিন্তু বাঙ্গলা ব্রিটিশ সাম্রাজ্যবাদী (১৭৫৭-১৯৪৭ খ্রিস্টাব্দ) শক্তির অধীনে নিপতিত হলে, ইংরেজি ভাষা বাঙ্গলার বহুভাষিকতায় নতুন অনুষঙ্গ যুক্ত করে, যার ফলশ্রুতিতে বাঙ্গলার ভাষা-রাজনৈতিক পরিস্থিতির আমূল পরিবর্তন ঘটে। ব্রিটিশ শাসনামলে পাল্টে যাওয়া সেই ভাষা-রাজনৈতিক পরিস্থিতির পরিণাম এখনও বিদ্যমান রয়েছে।   ২. ব্রিটিশ বাঙ্গলায় রাজনৈতিক শক্তির গঠনবাংলায় নওয়াবী শাসনের পতনের ফলে ইংরেজগণ বাঙ্গলার ক্ষমতায় অধিষ্ঠিত হয়। তারা বাঙ্গলার ক্ষমতায় অধিষ্ঠিত হয়ে কলকাতায় বাঙ্গলার রাজধানী স্হাপন করে। সেখান থেকে তারা শাসন পরিচালনা করতে প্রয়াসী হয়। কিন্তু এই সাম্রাজ্যবাদী শক্তির রাজনৈতিক ও সামরিক শক্তির কেন্দ্রভূমি ছিলো-ইংল্যাণ্ড। এই সাম্রাজ্যবাদী রাজনৈতিক শক্তি নানা কূটকৌশলে প্রথমে বাঙ্গলা ও পরে ক্রমান্বয়ে সমগ্র ভারতের রাজনৈতিক ক্ষমতা কুক্ষিগত করে। উল্লেখ্য যে, তারা মূলত: অর্থনৈতিকভাবে শোষণ করতে ভারতবর্ষের ক্ষমতা কুক্ষিগত করে। তারা শোষণের এই সুযোগটি প্রথমত লাভ করে দেওয়ানি লাভের মাধ্যেমে। কিন্তু পূর্ণভাবে অর্থনৈতিক শোষণের সুবিধার্থে তারা ইউরোপ মহাদেশের আদলেএদেশে সামন্ততন্ত্র প্রতিষ্ঠা করে। এই সামন্ততন্ত্র প্রতিষ্ঠা স্থায়ী করতে তারা রাজনৈতিক স্তরবিন্যাসের সৃষ্টি করে, যেখানে তাদের স্থান হয় সর্বোচ্চ স্তরে। এই রাজনৈতিক স্তরবিন্যাসের এক স্তরে এ দেশে তাদের দোসরদেরও ঠাঁই হয়। এই দোসররা এদেশে ইংরজেদের আধিপত্য কায়েমে সরাসরি যুক্ত হয়। তাদের অনেকে ইংরেজদের প্রশাসনিক কাজে যুক্ত হয়। আবার অনেকে জমির ইজারাদারী লাভ করে তালুকদার, জমিদার ও রাজা ইত্যাদি উপাধিতে ভূষিত হয়। যারা জমির ইজারাদারী লাভ করে, তাদের অধীনে একটি পোষ্য শ্রেণীর জন্ম হয় যারা তালুকদার, জমিদার ও রাজাদের অধীনে থেকে সাধারণ প্রজাদেরকে সরাসরি নিষ্পেষণ করতো। এভাবে রাজনৈতিক স্তরবিন্যাসের নিচে অবস্থান করতো এ দেশের শোষিত শ্রেণি। এভাবে ইংরেজ রাজনৈতিক শক্তির সহায়ক অভিজাত শ্রেণি বাঙ্গলাদেশে ভদ্রলোক নামে পরিচিতি পায়। এই ভদ্রলোক শ্রেণি এ দেশের জনগণের মধ্যে অর্থনৈতিক স্তরবিন্যাসে সবচেয়ে উঁচুস্তরে অবস্থান লাভ করে।  ৩. ব্রিটিশ বাঙ্গলায় ভাষা-রাজনৈতিক পরিস্থিতিব্রিটিশ সাম্রাজ্যবাদী শক্তি অষ্টাদশ শতাব্দীতে যখন এই উপমহাদেশ অধিকার করে, তখন উপমহাদেশ জুড়ে বৈচিত্র্যপূর্ণ ভাষা পরিস্থিতি বিরাজিত ছিলো। আবার উপমহাদেশের এক প্রান্তে যে ভাষা পরিস্থিতি বিরাজিত ছিলো, অন্য প্রান্তে তার চেয়ে ভিন্নতর ভাষা পরিস্থিতি বিরাজিত ছিলো। কতো যে ভাষা আর কতো যে তার অধিভাষা, উপভাষা বা উপউপভাষা ছিলো তার কোন হিসাব ছিলো না। সে সময় যেকোনো বিচারে দেশজ সংস্কৃত ও পালি ভাষা এবং আরবি ও ফার্সি ভাষা ইংরেজি ভাষার তুলনায় কম সমৃদ্ধ ছিলো না। এ ভাষাগুলো হলো এ দেশে জ্ঞানচর্চার বাহক ধ্রুপদী ভাষা। এগুলো হলো—আরবি, ফার্সি,সংস্কৃত ও পালি। এই চারটি ভাষার মধ্যে প্রথম দু’টি ভাষা হলো পশ্চিম এশিয়ার ভাষা। এই দু’টি ভাষা এই উপমহাদেশে প্রবর্তিত হয়েছিলো পশ্চিম এশিয়া থেকে পশ্চিম এশিয়া ও মধ্য এশিয়ার দ্বিগিজ্বয়ী মুসলিম রাজনৈতিক শক্তির মাধ্যমে। যার মধ্যে আরবি ভাষা ছিলো ধর্মীয় ভাষা আর ফার্সি ভাষা ব্যবহৃত হতো জ্ঞানচর্চা ও প্রশাসন পরিচালনার মাধ্যম হিসাবে।এদিকে যদিও ব্রিটিশ ইস্ট ইণ্ডিয়া কোম্পানীর সামরিক কৌশল ও কূটচালে ভারতের মুসলিম রাজনৈতিক শক্তি পরাভূত হতে থাকে। কিন্তু তারা শতশত বছরের প্রচেষ্টায় যে সাংস্কৃতিক ধারা গড়ে তুলে তার প্রভাব তখনও বিদ্যমান ছিলো। মুসলিম রাজনৈতিক শক্তির অন্যতম প্রতীক ছিলো ফার্সি ভাষা। আর তখন আরবি ভাষা ধর্মীয় ভাষা হিসাবেসাধারণ মুসলমান জনগণের মন╶মানসে বিরাজিত ছিলো। ব্রিটিশ সাম্রাজ্যবাদের দোসর এই ভদ্রলোক শ্রেণিতে অন্তর্ভুক্ত মানুষদের মধ্যে সামান্য কিছু মুসলমান থাকলেও, অধিকাংশই ছিলো হিন্দু। নতুন এই ভদ্রলোক শ্রেণি সৃষ্টির প্রাক্কালে ধর্মীয় ভাষা হিসাবে অভিজাত মুসলমান ও হিন্দুদের মধ্যে যথাক্রমে সংস্কৃত ও আরবি ভাষার প্রীতি ছিলো। কিন্তু প্রশাসনিক ও জ্ঞানচর্চার ভাষা হিসাবে এই উভয় শ্রেণির মধ্যেই ফার্সি ভাষার ব্যাপক প্রচলন ছিলো। আর অভিজাত মুসলমানদের মধ্যে ফার্সি ছাড়াও, উর্দু ভাষার ব্যাপক প্রচলন ছিলো। উর্দু ভাষা মুঘল শাসনামলে অষ্টাদশ শতাব্দীতে জনসাধারণের সংজ্ঞপানের ভাষা ও রাজদরবরের ভাষা হিসাবে বিস্তৃত হয়েছিলো। তখনউর্দু ও তার সমরূপ বুলিসমূহ একত্রে হিন্দুস্থানী ভাষা নামে অভিহিতহতো। কিন্তু ফার্সি ভাষারভাষিক উপাদানে সমৃদ্ধ ভারতীয় উর্দু ভাষা মুসলমানদের ভাষা হিসাবে পরিচিত লাভ করে, যে কারণে হিন্দুত্ববাদীগণ নিজেদের জন্য একটি ভিন্ন হিন্দুস্তানি ভাষা সৃষ্টি ও স্বীকৃতির জন্য আন্দোলনে প্রয়াসী হয়। তারা দিল্লীর পার্শ্ববর্তী অঞ্চলের খারিবুলি বলে অভিহিত বুলির উপর ভিত্তি করে নাগরী লিপিতে লিখিত হিন্দি নামে একটি নতুন ভাষা সৃষ্টি করে। হিন্দুত্ববাদীরা তখন যে হিন্দি ভাষার সৃষ্টি করে, তার গঠন সে সময়ের সমাদৃত উর্দু, মৈথালী ও অয়ূধী ইত্যাদি ভাষার চেয়ে ছিলোঅসমৃদ্ধ।  ৪. ব্রিটিশ সাম্রাজ্যবাদী সরকারের প্রণীত ভাষানীতিদক্ষিণ এশিয়ায় ব্রিটিশ সাম্রাজ্যবাদী শাসন এক শতাব্দীকাল অতিক্রান্ত হলে, তারাএখানে তাদের ক্ষমতা চিরস্থায়ী করতে নানা ধরনের রাজনৈতিক, প্রশাসিক ও অর্থনৈতিক সংস্কারের উদ্যোগ গ্রহণ করে। এই সংস্কার উদ্যোগের অন্যতম হলো এ দেশ শাসন ও শোষণে উপযোগী একটি ভাষা-রাজনৈতিক উদ্যোগ। এই উদ্যোগের অংশ হিসাবে ব্রিটিশ রাজ ১৮৩৫ সালে এক রাজকীয় ফরমান জারি করে। ব্রিটিশ ইণ্ডিয়া সাম্রাজ্যে ভাষার প্রায়োগিকতা নিয়ে জারি করা এই ফরমান, দক্ষিণ এশিয়ার প্রথম ভাষানীতি হিসাবে খ্যাত হয়। ঘোষিত এই ভাষানীতির আওতায় মুসলমান রাজশক্তির প্রতীক ফার্সি ভাষার ব্যবহার নিষিদ্ধ করে এবং দাপ্তরিক ভাষা হিসাবে ইংরেজি ভাষা ব্যবহারে বাধ্যকতা আরোপ করে।আর স্থানীয় পর্যায়ে দাপ্তরিক কার্য পরিচালনার জন্য স্থানীয় বুলি (vernacular) ব্যবহারকে উৎসাহিত করে। ফলে একদিকে মুসলমান রাজশক্তির প্রতীক ফার্সি ভাষা যেমন তার বিশ্রুতি হারাতে বসে, তেমনিভাবে স্থানীয় জনগণ নিজেদের স্হানীয় ভাষা ব্যবহারের অধিকার লাভ করে উল্লসিত হয়। এই ভাষানীতি ঘোষণার প্রাক্কালে স্থানীয় বুলিসমূহ অঞ্চলভেদে নানারূপে বিরাজিত ছিলো। সংস্কৃত ভাষা থেকে সৃষ্ট ইন্দো╶আর্য বুলিসমূহের কোনোটিই মানভাষায় উন্নীত ছিলো না। ইংরেজ রাজশক্তির এই ভাষানীতি ঘোষণার ফলে বেশ কয়েকটি ইন্দো╶আর্য বুলি ভাষা হিসাবে সমহিমায় প্রতিষ্ঠিত হতে শুরু করে। এসব ইন্দোআর্য ভাষার মধ্যে অন্যতম হলো বাংলা, হিন্দি ও মারাঠি। ৫. ব্রিটিশ সরকারের ভাষানীতি বাস্তবায়নের প্রত্যক্ষ ও পরোক্ষ ফলাফলস্থানীয় বুলিকে দাপ্তরিক ভাষা হিসাবে ব্যবহারের সুযোগ সম্পর্কিত এই নতুন রাষ্ট্রীয় ফরমান ব্রিটিশ ইন্ডিয়াজুড়ে এক নতুন ভাষা আন্দোলনের প্রণোদনা সৃষ্টি করে। স্থানীয় ভাষা কী এবং তার গঠন, মর্যাদা ও প্রায়োগিকতা কী—তা নিয়ে নতুন ব্যাখ্যা╶বিশ্লেষণ শুরুহয়। ফলশ্রুতিতে ভাষা-রাজনীতি নিয়ে এক নতুন চিন্তা╶ভাবনার স্ফূরণ ঘটে। ব্রিটিশ সাম্রাজ্যবাদী শক্তি কর্তৃক প্রণীত এই ভাষানীতি দক্ষিণ এশিয়ার ভাষা-পরিস্থিতির পরিবর্তনে ব্যাপক প্রভাব ফেলে। ব্রিটিশ ইন্ডিয়ায় এমনিতেই ৪টি ভাষা পরিবারভূক্ত নানা দেশজ বুলি ও পশ্চিম এশিয়া থেকে আনীত আরবি, ফার্সি ও তুর্কি ভাষা প্রচলিত ছিলো, কিন্তু ব্রিটিশ রাজ ভাষানীতি ঘোষণা করার ফলে তার সাথে নতুন করে যুক্ত হয় ইংরেজি ভাষা। আর সমস্ত দেশীয় ভাষা ও অতীতে বিভিন্ন সাম্রাজ্যবাদী শক্তির অধীনে উৎসাহিত ভাষাসমূহের মধ্যে সবচেয়ে উপরে স্থান পায় ইংরেজি ভাষা। অর্থাৎ ব্রিটিশ রাজশক্তির অধীনে ইংরেজি ভাষা আধিপত্যবাদী ভাষা হিসাবে প্রতিষ্ঠিত হয় আর অন্যান্য ভাষাসমূহ অনুবর্তী ভাষায় পরিণত হয়। ফলে ইংরেজি ভাষা আধিপত্যবাদী ভাষা হিসাবে অন্যান্য ভাষার চেয়ে মর্যাদা ও প্রায়োগিকতায় প্রাধান্য পেতে থাকে। তবে এ পর্যায়ে পূর্বকাল থেকে ইন্দোআর্য বুলির কবলে যে ভাষা-সংসর্গ প্রক্রিয়া ও নতুন বুলি সৃজনের যে ধারা চলে এসেছিলো তা বন্ধ হয়নি। উক্ত ভাষানীতি জারির ফলশ্রুতিতে ব্রিটিশ ইন্ডিয়াজুড়ে ভাষা-আন্দোলনের যে ঢেউ উত্থিত হয়, তার ফলাফল নিম্নরূপ: ১) শিক্ষা ও দাপ্তরিক কাজে ইংরেজি ভাষা প্রাধান্য পায়।২) সংস্কৃত ও আরবি ভাষাসহ ধর্মচর্চার নানা ভাষার নতুন মূল্যায়ন উপস্থাপিত হয়।৩) মুসলমান রাজনৈতিক শক্তির দাপ্তরিক, শিক্ষা ও জ্ঞানের ভাষা ফার্সি ভাষা ইংরেজি ভাষা ও অন্যান্য প্রমিতায়িত ইন্দোআর্য ভাষার তুলনায় মর্যাদা ও প্রায়োগিকতা হারায়।৪) সাধারণ্যের কথ্য বাংলা, উর্দু, হিন্দি, মারাঠি ও উড়িয়্যা ইত্যাদি ইন্দোআর্য ভাষাসমূহ নতুন গঠন, মর্যাদা ও প্রায়োগিকতা লাভ করে। ৫) হিন্দি ভাষা ভারতীয় মুসলমানদের জাতিসত্ত্বার প্রতীক হিসাবে খ্যাত উর্দু ভাষার সাথে প্রতিযোগিতায় অবতীর্ণ হয়। ফলে হিন্দি ভাষা উর্দু ভাষার তুলনায় মর্যাদা ও প্রায়োগিকতায় প্রতিষ্ঠিত হতে থাকে, যার ধারা এখনও বিদ্যমান রয়েছে। আর মুসলমান অভিজাত শ্রেণি ক্রমান্বয়ে রাজনৈতিকভাবে কোণঠাসা হতে থাকলে, সারা ভারত জুড়ে হিন্দি ভাষা গুরুত্বপূর্ণ হয়ে উঠে, যার ধারা এখনও চলছে। ১৮৩৫ সালের ভাষানীতি বিষয়ক এই নির্দেশ পরবর্তীকালে উপমহাদেশের অনেক ভাষা╶রাজনৈতিক ঘটনাবলীকে প্রবাহিত করে। উপমহাদেশের দেশে দেশে এখনও যে ভাষা রাজনীতি বিদ্যমান, তা মূলত: সেই ব্রিটিশ রাজের ভাষানীতি থেকে উৎসরিত।  ৬. দ্বিধাবিভক্ত বাঙ্গলায় ব্রিটিশ ভাষানীতির প্রলম্বিত ফলাফলব্রিটিশ ঔপনিবেশিক শক্তি এ দেশ থেকে  ঘুটিয়ে চলে যাওয়ার প্রাক্কালে তারা বাঙ্গলাকে ভারত ও পাকিস্তানের অংশ হিসাবে ভাগ করে দেয়। এই বিভাগের পূর্বকাল থেকেই বাঙ্গলার রাজনৈতিক, অর্থনৈতিক ও সাহিত্যিক শক্তির বিভাজন শুরু হয়। ব্রিটিশ ইণ্ডিয়া বিভাগের উপপ্রক্রিয়া হিসাবে বাঙ্গলা ভাগ হলে, বাংলা ভাষার মর্যাদা স্থিমিত হয়ে পড়ে এবং বাংলা ভাষা ভারত ও পাকিস্তানে যথাক্রমে হিন্দি ও উর্দুভাষার আধিপত্যবাদের কবলে নিপতিত হয়। পরবর্তীকালে ভারত ও পাকিস্তান সরকার বাংলা ভাষার প্রতি ভিন্ন ভিন্ন নীতি গ্রহণকরে, যার পরম্পরায় এসব দেশে ভাষা-রাজনৈতিক পরিস্থিতি বিগঠিত ও পুনর্গঠিত হচ্ছে। [জ্ঞাতব্য: এখানে বাঙ্গলা=বাংলাদেশ+পশ্চিমবঙ্গ+আসাম, ত্রিপুরা ও আরাকানের কিয়দংশ]অধ্যাপক ডক্টর এ.বি.এম. রেজাউল করিম ফকির,পরিচালক, আধুনিক ভাষা ইনস্টিটিউট, ঢাকা বিশ্ববিদ্যালয়; ভূতপূর্ব অতিথি শিক্ষক, টোকিও বিদেশবিদ্যা বিশ্ববিদ্যালয়;  ভূতপূর্ব গবেষণাফেলো, জাপান রাষ্ট্রভাষা ইনস্টিটিউটপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","3","https://bangla.dhakatribune.com/articles/opinion/page/3"
"1632475170-1075","https://bangla.dhakatribune.com/","মতামত","https://bangla.dhakatribune.com/articles/opinion","বুড়িগঙ্গার দূষণ এবং রোধে করণীয়","https://bangla.dhakatribune.com/opinion/2021/04/21/33892","বুড়িগঙ্গার দূষণ যেমন পানিতে হচ্ছে, তেমনি তা আশেপাশেও ছড়িয়ে পড়ছে। এতে মানুষের চামড়ার রোগ, ক্যান্সার, শ্বাসকষ্ট, অ্যাজমা, ফুসফুস ড্যামেজসহ ফুসফুসের নানারকম রোগ হচ্ছে
রায়হান রহমান (২৫)। বুড়িগঙ্গার পাশে অবৈধভাবে গড়ে ওঠা একটি ঘরে বাস করেন। তিনি বলেন, “এখানে এভাবে বাস করার সুযোগ আছে তাই থাকছি। তবে আমরাও চাই বুড়িগঙ্গা রক্ষা পাক এবং দূষণমুক্ত হোক। তাহলে আমরাও এর উপকারভোগী হতে পারবো।” কীভাবে এবং কারা বুড়িগঙ্গাকে দূষিত করছে জানতে চাইলে “ওয়েস্ট কনসার্ন”-এর নির্বাহী পরিচালক মাকসুদ সিনহা বলেন, “প্রায় দুই যুগ ধরে বর্জ্য নিয়ে কাজ করছি। শুরু থেকেই দেখছি বুড়িগঙ্গার পাশে সিটি করপোরেশন বর্জ্য স্তুপ করে রাখতো, এখনও তাই করছে। এই বর্জ্য বিজ্ঞানসন্মত উপায়ে রাখা সম্ভব। কিন্তু এত দিনেও এ বিষয়ে আমরা কোনো ব্যবস্থা নিতে পারিনি। বর্জ্যগুলোর উপর কভার দিয়ে রাখা নিয়ম। কিন্তু ওখানে তা নেই। ফলে বর্জ্যরে উপর কাক বা পাখি বসছে এবং সেগুলো আশেপাশে ছড়িয়ে ছিটিয়ে ফেলছে। এর মাধ্যমে বাতাসে দূষণ ছড়িয়ে পড়ছে। যা শুধু পরিবেশ নয়, সরাসরি মানুষ ও অন্যান্য প্রাণীর জন্য ক্ষতিকর।” তিনি আরও বলেন, “দূষিত পানিতে কোনো জলজ জীবন বৃদ্ধি পায় না। দূষিত পানিতে থাকতে থাকতে তারা সরে যায় বা মরে যায়। দূষণের জন্য বুড়িগঙ্গার পানিতে অক্সিজেন নেই। সেখানকার বাতাসও দূষিত। দূষণে বুড়িগঙ্গার আশেপাশের ফসল, মাছ, মাটি, পানি সব কিছুই নষ্ট হয়ে যাচ্ছে। বলা যায় পুরো ইকোলজিক্যাল ব্যালেন্স ধ্বংসের দিকে।” ষাটের দশকের শুরুর দিকে হাজারিবাগে ট্যানারি কারখানাগুলো স্থাপিত হয়। ২০০৩ সালে সরকার ১৫৪টি ট্যানারি হাজারিবাগ থেকে একটি পরিকল্পিত শিল্পনগরীতে সরিয়ে নেওয়ার জন্য পরিকল্পনা গ্রহণ করে। সাভারের হেমায়েতপুরের হরিণধরা গ্রামে ধলেশ্বরী নদীর পাশে প্রায় ১৯৯ একর জমিতে এই চামড়ানগরী গড়ে তোলার কাজ শুরু হয়। কিন্তু ১৭ বছরেও সেখানে সবগুলো ট্যানারি সরিয়ে নেয়া হয়নি। সর্বশেষ তথ্য মতে, সেখানে ৩৬টি ট্যানারি সরিয়ে নেয়া হলেও  বাকিগুলো হাজারীবাগে রয়েছে। ট্যানারির বর্জ্য সরাসরি বুড়িগঙ্গায় যায়। বলা হচ্ছে, ট্যানারীতে কমপক্ষে দুই শত রকমের রাসায়সিক ব্যবহার হয়। এছাড়া বেশ কিছু শিল্প-কারখানার বর্জ্য, ড্রেন ও সুয়ারেজের বর্জ্য, গৃহস্থলী ও মেডিকেল বর্জ্য এমনকি প্লাস্টিকের বর্জ্যও যোগ হচ্ছে সেখানে। শুধু বুড়িগঙ্গার পানি নয় মানুষের স্বাস্থ্যেও এ দূষণ ভূমিকা পালন করছে বলে জানান মুগদা মেডিকেল কলেজ অ্যান্ড হাসপাতালের প্রিন্সিপাল ডা. আহমেদুল কবীর। তিনি বলেন, “বুড়িগঙ্গার এ দূষণ ঢাকা শহরেও ছড়িয়ে পড়েছে। ট্যানারি ছাড়াও আশেপাশে ছোটবড় যেসব কারখানা আছে সেগুলোর বর্জ্য ইটিপি প্লান্টের মাধ্যমে শোধন করে তা বের করে দেয়া নিয়ম। বাস্তবে কি তা হচ্ছে? সুয়ারেজ সিস্টেমের কথা বলা যায়। সেগুলোতে কি কোনো লিকেজ নেই? মিডফোর্ট হাসপাতালের বর্জ্য, ওর আশেপাশে জর্দ্দা কারখানাসহ নানা রকমের কারখানা আছে। সেগুলোর বর্জ্য কোথায় যাচ্ছে? সবই তো বুড়িগঙ্গায় যাচ্ছে। বুড়িগঙ্গার দূষণ যেমন পানিতে হচ্ছে, তেমনি তা আশেপাশেও ছড়িয়ে পড়ছে। এতে মানুষের চামড়ার রোগ, ক্যান্সার, শ্বাসকষ্ট, অ্যাজমা, ফুসফুস ড্যামেজসহ ফুসফুসের নানারকম রোগ হচ্ছে।”বুড়িগঙ্গার আশেপাশের আবাদি জমিগুলোতে বুড়িগঙ্গার পানি ব্যবহার হয় বলে এসব খাবারও সমান ক্ষতিকর বলেন ডা. আহমেদুল। তিনি বলেন, “বুড়িগঙ্গার জলজ জীবনের কথা বাদ দিলাম। সে ক্ষতির পরিমাণ ভয়াবহ। তবে এ দূষিত পানি আশেপাশের আবাদী জমি ও ফসলের ব্যাপক ক্ষতি করছে। ওসব পানিতে হেভি মেটাল থাকায় তা খাবারের সাথে মিশে গিয়ে কিডনি ও ফুসফুসের নানা রোগব্যধি হচ্ছে। অনেকের চামড়া ও নখের সমস্যা হতে পারে। ওসব খাবার পাকস্থলী ও লিভারের সমস্যা করতে পারে। অনেক সময় ফুড পয়জনিং এবং ডায়রিয়াও হতে পারে।” বুড়িগঙ্গাকে বাঁচানো প্রয়োজন। এজন্য আইন রয়েছে। ২০১৯ সালে হাইকোর্ট নদী নিধনকে “যুথবন্ধ আত্মহত্যা” হিসেবে বর্ণনা করেছেন। ২০১৯ সালের ডিসেম্বরে পরিবেশগত ছাড়পত্রবিহীন যে সব কারখানা ও স্থাপনা বুড়িগঙ্গার পাড়ে রয়েছে সেগুলো বন্ধ করে দেওয়ার জন্য পরিবেশ অধিদপ্তরকে নির্দেশ দিয়েছিলো হাইকোর্ট। এই নির্দেশ বাস্তবায়ন করে পরিবেশ অধিদপ্তরকে ২০২০ সালের ৮ জানুয়ারি এ ব্যাপারে হাইকোর্টে পূর্ণাঙ্গ প্রতিবেদন দেওয়ার নির্দেশ দেয়। একই দিনে বুড়িগঙ্গার সাথে যুক্ত ড্রেন ও সুয়ারেজ লাইনগুলো পুরোপুরি বন্ধ করে দেওয়ার জন্য আদেশ দেওয়া হয়েছিলো ঢাকা ওয়াসাকে। এ বিষয়ে ঢাকা ওয়াসার চিফ ইঞ্জিনিয়ার মো. কামরুল হাসান বলেন, “কোর্টের নির্দেশ অনুযায়ী র‌্যাব ও পুলিশের সহায়তায় বেশ কিছুদিন আগে থেকেই এ কাজ আমরা শুরু করেছি। যারা নিয়ম ভঙ্গ করেছে তাদের বিরুদ্ধে আমরা ম্যাজিট্রেট কোর্টে মামলাও করেছি। তবে এগুলো ঠিকমতো ফলোআপ না করলে এর সুফল পাওয়া যাবে না। এজন্য এ বিষয়ে সংশ্লিষ্ট সকলকে সচেতন থাকা প্রয়োজন।”ওই সময় পরিবেশ অধিদপ্তর হাইকোর্টকে এ বিষয়ে প্রতিবেদন দিয়েছিলো। প্রতিবেদনে বলা আছে, নদীর দক্ষিণ পাড়ে অবৈধভাবে পরিচালিত ৫২টি কারখানা নদীর পানিতে বর্জ্য ফেলে দূষণ ঘটাচ্ছে। ওই কারখানাগুলোর পরিবেশগত ছাড়পত্র ও তরল বর্জ্য শোধনাগার বা ইটিপি প্ল্যান্ট নেই। নদীর উত্তর পাড়েও কিছু কারখানা অবৈধভাবে চলছে। ২০১৭ সালে এ রকম ২৭টি কারখানা এবং এ বছর ১৮টি কারখানা বন্ধ করে দেওয়া হয়েছে বলেও প্রতিবেদনে উল্লেখ রয়েছে। এভাবে কারখানা বন্ধ করে দেয়া হলেও এখনো কিছু কারখানা সেখানে বর্জ্য ফেলছে। এরকম চলতে থাকলে কীভাবে বুড়িগঙ্গাকে বাঁচানো সম্ভব জানতে চাইলে পরিবেশ অধিদপ্তরের সাবেক মহাপরিচালক এ কে এম রফিক আহমেদ বলেন, “দূষণ বন্ধে আইনগতভাবে কাজ করতে গিয়ে অনেক প্রতিষ্ঠানের ক্ষেত্রে আটকে যাই। তারা রিট করে। এগুলো দীর্ঘদিন ধরে চলছে। ছোট করে বলতে পারি, ওয়াসার বর্জ্য সরাসরি বুড়িগঙ্গায় যায়। সিটি করপোরেশনকে বারবার বলেছি, বর্জ্যরে ট্রিটমেন্ট করতে। তারা বলে, কাজ করছি। প্রকল্প নেয়ার কথাও বলে। কিন্তু বাস্তবে তা দেখা যায় না। তারা সময় নেন। কাজ হয় না। এ বিষয়ে সন্মিলিতভাবে কাজ করা দরকার এবং নিজ নিজ দায়িত্ব পালনে অঙ্গীকারবন্ধ হওয়া উচিত।” যেখানে বুড়িগঙ্গার দূষণ বন্ধে পরিবেশ অধিদপ্তর আইনগতভাবে কাজ করতে গিয়ে অনেক প্রতিষ্ঠানের কাছে বাধাগ্রস্থ হয় সেখানে অন্যান্য প্রতিষ্ঠানগুলো কীভাবে কাজ করছে জানতে চাইলে “জাতীয় নদী সংরক্ষণ কমিশন”-এর চেয়ারম্যান ড. মুজিবর রহমান হাওলাদার বলেন, “বুড়িগঙ্গার দূষণ কমাতে এর আশেপাশে অবৈধভাবে গড়ে ওঠা বাজার-দোকান, বাড়ি-ঘর ইত্যাদি উচ্ছেদ করতে হবে। এ বিষয়ে আমরা আইনগতভাবে কাজ করার জন্য সরকারের কাছে আবেদন করেছি। তবে এর আইনগত ক্ষমতা বিআইডব্লিউটিএ, সিটি করপোরেশন এবং ঢাকা জেলা প্রসাশকের রয়েছে। তাদেরকে বিষয়গুলো আমরা একাধিকবার বলেছি। তারা এ বিষয়ে কোনো কার্যকর পদক্ষেপ নেননা। বরাবরই এ বিষয়ে তাদের অবহেলা এবং অনীহা দেখা যায়। তাদেরকে আমরা যাতে জবাবদিহি করতে পারি এজন্য আমরা সেই ক্ষমতা চেয়ে সরকারের কাছেও আবেদন করেছি।”তিনি আরও বলেন, “দূষণ বন্ধ বা নিয়ন্ত্রণের জন্য ‘থ্রি আর’ পদ্ধতি অপরিহার্য। এই পদ্ধতি ছাড়া যখন নব্যতা বৃদ্ধি বা এ ধরনের কোনো কাজ হয় তখন কাজটি সঠিকভাবে হয়না। কেননা এখানে একটা জিনিস আরেকটার সাথে সম্পর্কিত। কেউ হয়তো  ড্রেজিং করছে কিন্তু মাটি নদীর পাশেই ফেলছে এবং কিছুদিন পর সেই মাটি আবার নদীতে জমা হচ্ছে। এখানে ভূমি মন্ত্রণালয়, পানি উন্নয়ন বোর্ড, নৌপরিবহন মন্ত্রণালয় স্থানীয় সরকারসহ অনেকগুলো প্রতিষ্ঠান জড়িত। এজন্য আমাদের সকলকে এক হয়ে সমন্বয় করে কাজ করতে হবে। সিটি করপোরেশন যদি বর্জ্য না ফেলে বা বর্জ্য ব্যবস্থাপনার বিজ্ঞানসম্মত পদ্ধতি গ্রহণ করে, বিআইডব্লিউটিএ যদি নদীতে অবৈধ দখলদার এবং জেলা প্রশাসক নদীর দুই ধারে গড়ে ওঠা বাজার দোকানপাট ইত্যাদি উৎখাতের ব্যবস্থা করে তাহলে হয়তো বুড়িগঙ্গাকে অনেকটাই রক্ষা করা সম্ভব। এজন্যই সকলের মাঝে সমন্বয় প্রয়োজন।”সমন্বিত প্রচেষ্টায় বুড়িগঙ্গাকে বাঁচানো সম্ভব বলে মুজিবর রহমানের সাথে একমত পোষণ করেন জাহাঙ্গীরনগর বিশ্ববিদ্যালয়ের পরিবেশ বিজ্ঞান বিভাগের অধ্যাপক ড. এ এন এম ফকরুদ্দিন। তিনি বলেন, “পৃথিবীর অনেক নদী এক সময় ‘ইকোলজিক্যালি ডেথ’ থাকলেও উন্নত প্রযুক্তির মাধ্যমে সেগুলো পুনরুদ্ধার করা হয়েছে। যেমন বলা যায় প্রায় ৬০ বছর আগে টেমস নদীর অবস্থা বুড়িগঙ্গার চেয়েও খারাপ ছিল। আমরাও তা করতে পারি। এজন্য সরকারকে কঠোরভাবে উদ্যোগ নিতে হবে।”       সরকার মাঝে মধ্যে উদ্যোগ নিলেও তা কার্যকর সম্ভব হয় না। বরং ওই দূষিত পানিতে অবাধে গোসল, কাপড় ধোয়া এবং বাণিজ্যিকভাবে লন্ড্রির কাপড় পরিস্কার করা হচ্ছে। গৃহর্স্থ্যলী কাজকর্ম করে অনেকে। গরু-ছাগলসহ বিভিন্ন প্রাণীদেরও  গোসল করানো হয়। জেলেরা মাছ ধরে। অনেকে পলিথিন ব্যাগ ও প্লাস্টিক কন্টিনার পরিস্কার করে। এ রকম   পরিবেশে বিনোদনের জন্য রিভার ক্রুজও রয়েছে। এত অনিয়মের মাঝে বুড়িগঙ্গাকে রক্ষা করা কি সম্ভব হবে? অধ্যাপক ফকরুদ্দিন বলেন, “অবশ্যই সম্ভব। এজন্য নির্দিষ্ট নিয়ম-কানুনসহ সাধারণ মানুষের সচেতনতাও প্রয়োজন।”সরকার, সাধারণ মানুষ এবং সংশ্লিষ্ট প্রতিষ্ঠান সকলের আন্তরিক সহযোগিতাই একদিন বুড়িগঙ্গা টেমস নদীর মতো কিংবন্তীতে পরিনত হতে পারে এমনই স্বপ্ন দেখেন রায়হান ও সুশীল সমাজ।","","https://bangla.dhakatribune.com/articles/opinion/page/2"
"1632475059-1059","https://bangla.dhakatribune.com/","মতামত","https://bangla.dhakatribune.com/articles/opinion","ছাত্রলীগের প্রকৃত রূপ চেনা গেছে","https://bangla.dhakatribune.com/opinion/2018/05/12/47","কোটা বিরোধী আন্দোলনের নেতৃত্বে যে শিবির ও ছাত্রদল ছিল আর তাদের পেছনে ছিল বিএনপি জামায়াত- এ নিয়ে এখন আর কারো কোনও সন্দেহ নেই।  এ আন্দোলনের উদ্দেশ্য ছিল সাধারণ ছাত্রদের প্রতারণা করে সরকার উচ্ছেদের আন্দোলন করা, একটি সহিংসতার মধ্যে দিয়ে আইন বর্হিভূতভাবে খালেদাকে জেল থেকে বের করা- আর এ নিয়েও এখন যদি কেউ প্রশ্ন তোলে তাহলে ধরে নিতে হবে তিনি জামায়াত বিএনপির পক্ষ হয়ে কাজ করছেন।  তবে আন্দোলনের ভেতর দিয়ে দল হিসেবে আওয়ামী লীগের যে লাভটি হয়েছে তারা ক্ষমতায় আসার নয় বছর পরে তাদের ছাত্র সংগঠনের প্রকৃত রূপটি চিনতে পেরেছে।  এমন কী ইচ্ছে করলে বাসদ ও কমিউনিস্ট পার্টিও তাদের ছাত্র সংগঠনের প্রকৃতরূপ এই আন্দোলনের ভেতর দিয়ে চিনতে পারে।  বাস্তবে এই আন্দোলনের মধ্যদিয়ে বেরিয়ে এসেছে, ছাত্রলীগ, ছাত্র ইউনিয়ন ও ছাত্র ফ্রন্টের মধ্যে গত নয় বছরে শিবিরের অনুপ্রবেশ ঘটেছে সীমাহীনভাবে।  এখানে জামায়াতে ইসলামী নীতি অনুসরণ করেছে কমিউনিস্ট পার্টির।  কমিউনিস্ট পার্টি যেমন অবিভক্ত ভারতে কংগ্রসের মধ্যে, মুসলিম লীগের মধ্যে ঢুকে তাদের কাজ করার নীতি অনুসরণ করতো, জামায়াতে ইসলামী এখন ঠিক সেই কাজটি করছে। বাস্তবে নীতি বা উদ্দেশ্যের পার্থক্য থাকলেও কমিউনিস্ট পার্টি ও ধর্মীয় মৌলবাদীদের কর্মপন্থা একই রকম। তাই জামায়াত যত সহজ ও সুন্দরভাবে কমিউনিস্ট পার্টির নীতি ও কৌশল অনুসরণ করতে পারবে, এবং করে লাভবান হবে কোনও মাস পিপলের পার্টি অর্থাৎ আওয়ামী লীগ, কংগ্রেস এদের পক্ষে সেটা সম্ভব নয়।যে কোনও পার্টির ভেতর অন্য একটি পার্টির আর্দশের বা লক্ষ্যের লোকজন উদ্দেশ্যমূলকভাবে ঢোকা সব সময়ই খারাপ।  আওয়ামী লীগ সৃষ্টির পরপরই যখন কমিউনিস্ট পার্টির লোকজন খুব বেশি আওয়ামী লীগে প্রবেশ করতে থাকে, সে সময়ে বঙ্গবন্ধুর নেতা, আওয়ামী লীগের নেতা হোসেন শহীদ সোহরাওয়ার্দী কিন্তু অত্যন্ত সচেতন ছিলেন এ বিষয়ে।  এম আর আখতার মুকুল প্রায় বলতেন, ১৯৫৪’র যুক্তফ্রন্ট নির্বাচনের সময় হোসেন শহীদ সোহরাওয়ার্দী প্রায়ই বঙ্গবন্ধুকে (তৎকালীন তরুণ নেতা শেখ মুজিব) বলতেন, মুজিব দেখ বেশি লাল মিয়ারা যেন আমাদের দলের হয়ে মনোনয়ন না পায়।  তাছাড়া তিনি দু একজনকে চিহ্নিত করে, তাদের সঙ্গে রসিকতার ছলে বলতেন, তোমাদের মতো আর কত লাল মিয়া আমাদের মধ্যে ঢুকে পড়েছে।  সেদিন এই লাল মিয়ারা বেশি পরিমাণে আওয়ামী লীগে ঢুকে পড়ার কারণেই কিন্তু ১৯৫৭ সালে আওয়ামী লীগ ভাঙে- আর ন্যাশনাল আওয়ামী লীগ (ন্যাপ)-এর জন্ম হয়।আজ অবশ্য ছাত্রলীগে বা আওয়ামী লীগে জামায়াত শিবির অনুপ্রবেশ করে ১৯৫৭ এর মতো আওয়ামী লীগকে দ্বিখণ্ডিত বা ১৯৭২'র মতো ছাত্রলীগকে দ্বিখণ্ডিত, ১৯৮৪'র মতো আওয়ামী লীগ থেকে বেরিয়ে গিয়ে বাকশাল করার মতো শক্তি তৈরি করার কোনও উপায় নেই।  কারণ, এখন শেখ হাসিনার বলয় থেকে বেরিয়ে যে কোনও কিছু করা সম্ভব নয় এটা গোপন শত্রুরাও বোঝে।  তাই এই ২০১৮ তে তাদের নীতি হলো আওয়ামী লীগ ও ছাত্রলীগে প্রবেশ করে আওয়ামী লীগ ও ছাত্রলীগের প্রাণশক্তিকে নষ্ট করে দেওয়া।  ছাত্রলীগের প্রাণশক্তি যে তারা অনেকখানি নষ্ট করতে পেরেছে তা বোঝা গেলো এই কোটা বিরোধী আন্দোলনে ছাত্রলীগের অসহায়ত্ব দেখে।  তবে একদিক থেকে এটা ছাত্রলীগ, আওয়ামী লীগ ও বাংলাদেশের আশা ভরসার কেন্দ্রস্থল শেখ হাসিনার জন্যে ভালো হয়েছে।  কারণ, শেখ হাসিনা প্রকৃত সত্যটি জানতে পারলেন যে তার ছাত্রলীগের ভেতর কতটা ঘুনপোঁকা ধরেছে। তিনি এখন নিঃসন্দেহে এর থেকে উত্তরণের পথ খুঁজে বের করতে পারবেন।প্রথমত এই কোটা বিরোধী আন্দোলনের পরে এটা স্পষ্ট হয়ে গেছে যে, ছাত্রলীগ যাদের দ্বারা দেখভাল করা হয়েছে, ও ছাত্রলীগের যে নেতৃত্ব আছে তারা শতভাগ যোগ্য নন।  কেন তারা যোগ্য নন, এই বিষয়টির কারণ খুঁজতে হবে ব্যর্থতার মধ্যে।  এখানে ছাত্রলীগের এবং ছাত্রলীগকে দেখভাল করেছে তাদের সব থেকে বড় ব্যর্থতা, ভার্চুয়াল জগৎ দিয়ে বা সোশ্যাল মাধ্যমে যে এত গুজব ছড়ানো হচ্ছে আর সাধারণ ছাত্রদের প্রতারণা করে একত্রিত করা হচ্ছে-  এর কাউন্টার কিছু ভার্চুয়াল জগৎ দিয়ে বা সোশ্যাল মাধ্যমে ছাত্রলীগ প্রতিরোধ করতে পারেনি- এই কোটা বিরোধী আন্দোলনের সময়।  অন্যদিকে যারা ছাত্রলীগকে নিয়ন্ত্রণ করে তারাও এ কাজে ছাত্রলীগকে নিয়োজিত করতে পারেনি।  উভয়কে এখানে অসহায় দেখা গেছে।  তাছাড়া উভয়ই উপলব্ধি করতে পারেনি, সোশ্যাল ফোরম কতটা শক্তিশালী। অথচ সহজে তাদের বোঝা উচিত ছিল এর আগে এই সোশ্যাল ফোরামের মাধ্যমে পজিটিভ আন্দোলন গণজাগরণ মঞ্চের হয়েছে আবার নেগেটিভ আন্দোলন মাহমুদুর রহমানের ও বিএনপি জামায়াতের তত্ত্বাবধায়নে হেফাজতের আন্দোলন হয়েছে।  এর থেকে বোঝা যায়, ইতিহাস থেকে যে শিক্ষা নিতে হয় সেটা ছাত্রলীগ নেতৃত্ব ও ছাত্রলীগকে যারা দেখভাল করে তারা কেউই নেয়নি।  না হয় তারা এই ভার্চুয়াল জগতের শক্তি উপলব্ধি করতে অক্ষম।  তাই এবারের কাউন্সিলের পরে আগামীতে যে ছাত্রলীগ হবে সেই ছাত্রলীগের নেতৃত্বকে অন্তত এতটুকু যোগ্যতা সম্পন্ন হতে হবে, তারা যেন বর্তমানের এই সোশ্যাল মাধ্যমের ক্ষমতা বোঝে।  তারা যেন খোঁজ খবর রাখে, কীভাবে এই সোশ্যাল মাধ্যম ট্রাম্পের নির্বাচনে কাজ করেছে, ব্রেক্সিটে কাজ করেছে।  আর ছাত্রলীগের যে অবশ্যই একটি সোশ্যাল মাধ্যম শক্তি বা ইউনিট সারা দেশে গড়ে তুলতে হবে এটা যেন নেতৃত্বের মাথায় থাকে। অন্যদিকে ছাত্রলীগের দেখভালের দায়িত্ব এখন নতুন প্রজম্মের হাতে দিতে হবে যারা বর্তমানের এই প্রযুক্তির বিশ্বের ক্ষমতা অ্যানালিসিস করে সিদ্ধান্ত নেওয়ার যোগ্যতা রাখেন।  কারণ, ডিজিটাল বাংলাদেশ হওয়াতে এখন স্মার্ট ফোনের এক একটি জেনারেশনের সঙ্গে সঙ্গে তরুণদের এক একটি জেনারেশন বদলে যাচ্ছে।  এই বদলকে ধরতে হবে।  এ বদল ধরতে না পারলে সময়ের কাছে হেরে যাওয়া ছাড়া কোনও পথ খোলা নেই।এরপরে যে কঠোরতা দরকার তা হলো ছাত্রলীগে অনুপ্রবেশকারী ঠেকানো।  এই অনুপ্রবেশকারী ঠেকানোর প্রশ্ন আজ কেন আসছে? কেন অনুপ্রবেশ করার সুযোগ পেলো? ২০০৯ সালে ক্ষমতায় আসার পরেই শেখ হাসিনা দৃঢ়ভাবে বলেছিলেন, আমাদের যথেষ্ট লোক আছে, আমাদের অন্য দলের কাউকে নেওয়ার প্রয়োজন নেই।  বাস্তবে আওয়ামী লীগের ছাত্রলীগের নেতৃত্ব বেছে বের করা এখন খুবই সহজ।  কারণ, এখন চার প্রজম্মের, পাঁচ প্রজম্মের আওয়ামী লীগ পরিবার দেশে দাঁড়িয়ে গেছে, মুক্তিযোদ্ধা ও শহীদ পরিবার আছে।  তাই ছাত্রলীগের নেতৃত্ব খোঁজার জন্যে আওয়ামী লীগকে বাইরে যাওয়ার কোনও দরকার নেই।  এখন যেটা দরকার, এক ঝাঁক শিক্ষিত ও নিবেদিত নেতৃত্ব খুঁজে বের করা।  এখানে কেউ যেন কারও কোটারি তৈরি না করে।  ১৯৭৫ সালের ১৫ আগস্টের পর থেকে দেখে এসেছি, ছাত্রলীগের সব থেকে বড় শত্রু আওয়ামী লীগের বিভিন্ন নেতার কোটারি।  ছাত্রলীগের মূল নেতা শেখ হাসিনা, তার বাইরে তাদের কোনও নেতা নেই- তার বাইরে আছে শুধু ছাত্রলীগ এই যে সকল তরুণের বুকের দৃঢ়ভাবে আছে তাদেরকেই নেতৃত্বে আনার শিক্ষা এই কোটা বিরোধী আন্দোলনের মধ্য দিয়ে ছাত্রলীগ ও আওয়ামী লীগ নিশ্চয়ই পেয়েছে।অন্যদিকে আওয়ামী লীগের জন্যে একটা বড় চ্যালেঞ্জ হলো, তাদের ছাত্রলীগকে মিডিয়া সব সময়ই নেগেটিভ ভাবে চিহ্নিত করে।  ছাত্রলীগের ছেলেদের সময়ই কম মেধাবী, গুন্ডা এমন ধরনের নানান অভিধায় চিহ্নিত করা হয়।  ছাত্রদলের সভাপতি ছিল পিন্টু, চিহ্নিত গুন্ডা, অশিক্ষিত।  বাংলাদেশের মিডিয়ার তা নিয়ে কোন রা ছিল না।  শিবিরের কত নেতা কত ছেলের রগ কেটেছে তা নিয়ে আজো বাংলাদেশের কোনও মিডিয়ায় কোনও রিপোর্ট হয়নি।  অথচ শিবির তাড়াতে গিয়ে, বিএনপির সন্ত্রাস ঠেকাতে গিয়ে যে সব মামলা হয়েছে ছাত্রলীগ নেতাদের নামে তাদেরকে ওইসব মামলার হিসাব দিয়ে মিডিয়ায় চিহ্নিত করা হয়, এরা এতগুলো মামলার আসামি।  ছাত্রলীগ নিয়ে সাগর পাড়ি দিতে আওয়ামী লীগকে কেন যে এই ঝঞ্জা বিক্ষুব্ধ সময় সর্বদা পার হতে হয় এ এক বড় রহস্য।  তবে এ রহস্য’র মূল অত্যন্ত সোজা।  এর কারণ, অধিকাংশ ক্ষেত্রে ১৯৭৫ সালের ১৫ আগস্টের পর সামরিক শাসনের বেনিফিসিয়ারি, এমনকি যারা বিভিন্ন সময় আওয়ামী লীগ ভাঙার পরে ওইসব দলে গেছে তারাই মিডিয়ার নানান স্থানে।  অন্যদিকে পাকিস্তান আমল থেকে তথাকথিত সুশীল সমাজ আওয়ামী বিরোধী, এর একমাত্র কারণ এই সুশীল সমাজ মূলত রক্ষণশীল অর্থাৎ কট্টর মুসলীম লীগ ও সামরিক শাসনের দাস।  অন্যদিকে আওয়ামী লীগ মূলত সৃষ্টি হয় মুসলীম লীগের উদারনৈতিক অংশের সমন্বয়ে।  যে কারণে আজ যেমন এক শ্রেণির বুদ্ধিজীবী ছাত্রলীগকে গুন্ডা হিসেবে চিহ্নিত করে, ছাত্রলীগ মানেই অশিক্ষিত, খারাপ ছাত্র হিসেবে চিহ্নিত করে।  পাকিস্তান আমলে বদরুদ্দীন ওমরের মতো বহু তথাকথিত বাম ও ছদ্মবেশি ডানরা তৎকালীন আওয়ামী লীগকে গুন্ডাদের পার্টি হিসেবে চিহ্নিত করার চেষ্টা করতো।  মূলত অগণতান্ত্রিক শক্তির হাতকে শক্তিশালী করার জন্যে।  এমনকি তারা জাতির জনক বঙ্গবন্ধুর মেধা নিয়ে প্রশ্ন তোলে।  আজ বঙ্গবন্ধুর অসমাপ্ত আত্মজীবনী, কারাগারের রোজনামচা বের হওয়ার পরে তাদের অনেক 'চেলা চামুন্ডাদে'র মুখে বঙ্গবন্ধুর মেধার প্রশংসা শুনি।  অথচ সেদিনও ভেবে দেখা হয়নি এই ভূখণ্ডে একমাত্র নেতা বঙ্গবন্ধু শেখ মুজিব যিনি, সব সময়ে ভবিষ্যৎ ভেবে সিদ্ধান্ত নিতেন এবং তাঁর সিদ্ধান্তে তিনি মৃত্যুকে স্বীকার করেও অটল থাকতেন।  একমাত্র সর্বোচ্চ প্রজ্ঞাবান ব্যক্তি ছাড়া এটা সম্ভব হয় না। তাই আজও অনেকের স্বীকার করতে দ্বিধা হয়, তবে ভবিষ্যতের ইতিহাস বলবে, এই ভূখণ্ডে বঙ্গবন্ধুর জীবদ্দশায় যত রাজনীতিক ছিলেন কেউই রাজনৈতিক ধীশক্তিতে তার ধারে কাছে ছিলেন না। অথচ এর বদলে তখন মিডিয়া বঙ্গবন্ধু ও আওয়ামী লীগকে ভিন্নভাবে চিহ্নিত করতো।আগামীতে যারা ছাত্রলীগের নেতা হবে, তাদেরকে মাথায় রাখতে হবে মিডিয়ার সহযোগিতা তারা খুব বেশি পাবে না।  তাদেরকে তাই বঙ্গবন্ধুর মতো লক্ষ্যে স্থির থেকে দৃঢ় চিত্ত নিয়ে কাজ করতে হবে।  আর পাশাপাশি সোশ্যাল মাধ্যমের টিমকে সর্বোচ্চ শক্তিশালী করতে হবে।  অন্য আরেকটি হীনমন্যতা থেকে তাদেরকে বের হয়ে আসতে হবে- তা হলো, মিডিয়া ছাড়াও সারাক্ষণ নানানভাবে প্রচার করা হয় ছাত্র শিবিরের ছেলে মেয়েরা মেধাবী ও সৎ। মোটেই তা নয়।  ছাত্রলীগের ছেলে মেয়েরা তাদের থেকে অনেক মেধা সম্পন্ন, কারণ তারা উদার চিন্তার ধারক বাহক।  শুধুমাত্র তাদেরকে দিন ও রাতের ভেতর একটা সময় বের করে পড়াশুনা করতে হবে।  অন্যদিকে শিবিরকে সৎ ভাবার কোনও কারণ নেই, কারণ তারা রাজাকারের সন্তান।  একজন খুনি ও ধর্ষকের ছেলে কখনও সৎ হতে পারে না।  মূলত তাদের অপরাধকে ঢেকে দেওয়ার জন্যে এক শ্রেণির লোক তাদের পক্ষ হয়ে এই প্রচার করে।  শুধু তাই নয় তাদের চোখ কান খোলা রেখে সব কিছু বুঝতে হবে। যেমন গণজাগরণ মঞ্চের সময় কোনও কোনও সম্পাদক নিজে উদ্যোগ নিয়ে বিশেষ গল্পকার দিয়ে লাকির চরিত্র হনন হয় এমন গল্প লিখিয়ে পত্রিকায় ছেপেছিলেন আর এ মুহূর্তে দুইজন ছাত্রীকে রাত এগারটার পরে তাদের অভিভাবকের কাছে দেওয়া হলে তার প্রতিবাদে চৈনিক কমিউনিস্ট এক তথাকথিত বুদ্ধিজীবী বিশ্ববিদ্যালয়ে গিয়ে বলেন এই প্রথম প্রাতিষ্ঠানিকভাবে নারী নির্যাতন হয়েছে।  তাই এদের চিনেই ছাত্রলীগকে ভবিষ্যতের রাজনীতি করতে হবে।লেখক: সাংবাদিকতায় রাষ্ট্রীয় সর্বোচ্চ পুরস্কারপ্রাপ্ত।","","https://bangla.dhakatribune.com/articles/opinion/page/9"
"1632474806-1023","https://bangla.dhakatribune.com/","মতামত","https://bangla.dhakatribune.com/articles/opinion","বিজেপি ও বলিউড","https://bangla.dhakatribune.com/opinion/2019/06/04/11438","রাজনীতি এবং চলচ্চিত্র দুটোই মানুষের মনস্তত্ত্বে গভীর প্রভাব ফেলে। ‘প্রোপাগান্ডা ফিল্ম’ বলে একটা কথা আছে। বাস্তবকে অস্বীকার করে নিজস্ব মতাদর্শের প্রচার।
ভারতে লোকসভা নির্বাচনে টানা দ্বিতীয় বারের মতো জিতে সংখ্যাগরিষ্ঠ আসন নিয়ে সরকার গঠন করছে ভারতীয় জনতা পার্টি বা বিজেপি। ভারতীয়দের মনে বিজেপির জায়গা যতটা পোক্ত হয়েছে,তেমনি কংগ্রেসের অবস্থানও নড়বড়ে হয়েছে। রাজনীতির মাঠে শুধুমাত্র কথার ফুলঝুরি ফুটিয়ে নয়, কংগ্রেস বিরোধিতা এবং নিজেদের উগ্রবাদী মতাদর্শ প্রচারে বিজেপি কোনো কমতি রাখেনি। চারটি বিষয়ের প্রতি ভারতের সর্বস্তরের মানুষের আগ্রহ প্রবল। ক্রিকেট, রাজনীতি, ধর্ম এবং সিনেমা। ক্রিকেটের মাঠ বাদে বাকি সবক্ষেত্রই বিজেপি তাদের রাজনৈতিক মতবাদ প্রচারে ব্যবহার করেছে। হিন্দুত্বাবাদী অর্থ্যাৎ হিন্দু সংখ্যাগরিষ্ঠ রাষ্ট্রকে হিন্দুরাষ্ট্রে পরিণত করা। অপর দিকে এবার কংগ্রেস সমর্থন করে সেক্যুলারিজম বা ধর্মনিরপেক্ষতা। একদিকে কট্টরপন্থী বিজেপি অন্যদিকে উদারপন্থী কংগ্রেস। তবে ভারতীয় জনমত কট্টরপন্থার দিকেই ক্রমশ ঝুঁকছে। কেন? কারণ, বিজেপি গণমানুষের মনস্তত্ত্বে উগ্রজাতীয়তা বাদ, ধর্মান্ধতা ইত্যাদি স্লো-পয়জনিংয়ের মত গেঁথে দিয়েছে। রাজনীতি এবং চলচ্চিত্র দুটোই মানুষের মনস্তত্ত্বে গভীর প্রভাব ফেলে। ‘প্রোপাগান্ডা ফিল্ম’ বলে একটা কথা আছে। বাস্তবকে অস্বীকার করে নিজস্ব মতাদর্শের প্রচার। সেখানে শুধু শোসকের যুক্তিই অকাট্য, অন্য কোনকিছু গ্রাহ্য নয়। নাইন-ইলেভেনের সন্ত্রাসী হামলার পর মার্কিন যুক্তরাষ্ট্র বিভিন্ন দেশে আগ্রাসন চালায়। যার অন্যতম আফগানিস্তান এবং ইরাক। পরবর্তীতে যুক্তরাষ্ট্র ভুল তথ্যের ভিত্তিতে ইরাকে আক্রমনের কথা স্বীকারও করে নেয়। অর্থ্যাৎ, ইরাকে রাসায়নিক অস্ত্রের কোন অস্তিত্বই খুঁজে পাওয়া যায়নি। নিজেদের ভুল ঢাকতে নিজেদের গল্প দিয়ে ছবি বানানো হয়েছে হলিউডে। যাতে মার্কিন জনগণের কাছে মার্কিন যোদ্ধাদের মহৎ করে তোলা যায়। এসব ছবি ভুরি ভুরি পুরস্কার পেয়েছে, অস্কার জিতেছে। যেমন, দ্য হার্ট লকার। এছাড়াও আছে ডেভিলস ডাবলস, আমেরিকান স্নাইপার, গ্রিন জোন। এরকম আরও অনেক ছবি আছে। আবার ১৯৭৯ সালে ইরানে আমেরিকান দূতাবাসে হামলা নিয়ে ‘আরগো’ ছবির কথাও বলা যায়।এছাড়াও হিটলারের উগ্র জাতীয়তাবাদকে জায়েজ করতে ‘ট্রিম্ফু অব দ্য উইল’ নামের এক ডকুমেন্টারি তৈরি করা হয়েছিল, যেখানে দেখানো হয়েছিল হিটলারের সব সিদ্ধান্তই ছিল সঠিক! এসবই প্রোপাগান্ডা ফিল্মের উদাহরণ। বলিউডে বিজেপি ঠিক এই কাজটাই খুব সুন্দরভাবে করেছে এবং করে যাচ্ছে। সিনেমার কাহিনীর মাধ্যমে উগ্রবাদী রাজনীতির মহাত্ম্য, উগ্র দেশপ্রেম প্রচার করছে, মানুষের মনে এসব বিষবাষ্প ছড়িয়ে নিজেদের জায়গা পোক্ত করেছে এবং এতে যে তারা সফল তাতো দ্বিতীয় মেয়াদে বিজেপির বিশাল জয় দেখেই বোঝা যায়। বিজেপির প্রোপাগান্ডা ছবিগুলোর দুটো উদ্দেশ্য আছে। ১. দেশপ্রেমের ছদ্মবেশে ধর্মীয় উগ্রবাদ, দাঙ্গাকে জায়েজ করা, ২. কংগ্রেস পার্টি এবং গান্ধী পরিবারকে আক্রমণ। এরকম কয়েকটা ছবির নাম করা যাক, ‘বাদশাহো’, ‘ইন্দু সরকার’, ‘উড়ি’, ‘রাজি’, ‘দ্য গাজি অ্যাটাক’, ‘পরমাণু: দ্য স্টোরি অব পোখরান’, ‘দ্য অ্যাকসিডেন্টাল প্রাইম মিনিস্টার’, ‘ঠাকরে’এবং খোদ প্রধানমন্ত্রী নরেন্দ্র মোদির বায়োগ্রাফি মুভি ‘পি.এম. নরেন্দ্র মোদি’ এবং ওয়েব সিরিজ ‘মোদি: জার্নি অব আ কমন ম্যান’। ‘বাদশাহো’ ছবিটির গল্প মূলত এক রাজ পরিবারের সম্পদ বাজেয়াপ্ত করা নিয়ে এবং সেই সম্পদ রক্ষা করার গল্প। কিন্তু এখানে পরতে পরতে দেখানো হয়েছে ইন্দিরা গান্ধীর সময়কালে জরুরি অবস্থার সময়টি। ১৯৭৫ থেকে ১৯৭৭ সালের মধ্যে ১৯ মাস পুরো ভারতজুড়ে জরুরি অবস্থা জারি করেছিলেন ইন্দিরা গান্ধী। ‘বাদশাহো’ ছবিতে সঞ্জীব নামের দূর্নীতিগ্রস্ত এবং চরিত্রহীন এক কংগ্রেস নেতাকে দেখানো হয়েছে। যিনি কিনা রাজকুমারীকে বশে আনতে না পেরে তাদের পৈতৃক সব সোনা-দানা বাজেয়াপ্তের নির্দেশ দেয়। সেই নেতার চরিত্রটি আবার সাজানো হয়েছে ইন্দিরা গান্ধীর ছেলে সঞ্জয় গান্ধীর মত করে। ছবিটিতে ইন্দিরা গান্ধী এবং সঞ্জয় গান্ধীকে নেতিবাচকভাবে দেখানো হয়েছে। ‘ইন্দু সরকার’ ছবিটিও পুরোপুরি কংগ্রেসবিরোধী ছবি। এই ছবিরও পটভূমি সেই জরুরি অবস্থা। ইন্দু সরকারের স্বামী সরকারি কর্মকর্তা, জরুরি অবস্থাকে সমর্থন করেন এবং সুযোগ লুটতে চান কিন্তু ইন্দু সরকার, জরুরি অবস্থার ঘোরবিরোধী অবস্থান নেন এবং আন্দোলন শুরু করেন। এই ছবিতে ইন্দিরা গান্ধী এবং তার ছেলে সঞ্জয় গান্ধীকে দেখানো হয়েছে নেতিবাচক চরিত্রে। ইন্দিরা গান্ধীর পরে তার ছেলে সঞ্জয় গান্ধী কংগ্রেসের কাণ্ডারি হবেন এমনটাই সবাই ভেবেছিলেন। মায়ের হাত ধরে রাজনীতিতে আসেন সঞ্জয়। রাজনীতির পথে বেশ অনেকটা এগিয়েও ছিলেন কিন্তু বিমান দূর্ঘটনায় তিনি মারা গেলে কংগ্রেসের হাল ধরেন তার বড় ভাই রাজিব গান্ধী। পরবর্তীতে বিষয়টি নিয়ে গান্ধী পরিবারের দ্বন্দ্ব প্রকট হয়ে ওঠে। এমনকি সঞ্জয়ের স্ত্রী মানেকা এবং ছেলে বরুন দুজনেই পরে বিজেপিতে যোগ দেন এবং মেনেকা লোকসভার সদস্য ও মন্ত্রী হয়েছিলেন বিজেপি থেকে। অপরদিকে বরুন বিজেপি থেকে লোকসভায় জিতেছেন। গান্ধী পরিবারের পরের প্রজন্ম অর্থ্যাৎ এখন যারা কংগ্রেসকে নেতৃত্ব দিচ্ছেন সোনিয়া গান্ধী এবং রাহুল গান্ধী, তাদেরকেও আক্রমণ করা হয়েছে ‘দ্য অ্যাকসিডেন্টাল প্রাইম মিনিস্টার’ ছবিতে। ভারতের সাবেক প্রধানমন্ত্রী মনমোহন সিংকে নিয়ে বানানো হয়েছে এই বায়োপিক। তবে এখানে মোটেও কংগ্রেসের গুণগান গাওয়া হয়নি, বরং দেখানো হয়েছে মনমোহন সিং দায়িত্ব পালনকালে কীভাবে গান্ধী পরিবার ও কংগ্রেসের বাধার সম্মুখীন হয়েছেন। যা রটে তার কিছুতো ঘটে। এটা সত্যি যে, সোনিয়া গান্ধী এবং কংগ্রেস পার্টির সাথে মনমোহন সিংয়ের দূরত্ব ছিল। আবার সোনিয়া গান্ধীর প্রতি মনমোহন সিংয়ের আনুগত্যও ছিল শতভাগ, সেটাও সত্যি। তবে ‘দ্য অ্যাকসিডেন্টাল প্রাইম মিনিস্টার’ ছবিতে বারবারই কংগ্রেস এবং গান্ধী পরিবারকে অভিযুক্ত করা হয়েছে সরকার পরিচালনায় নাক গলানোর অভিযোগে। ছবিতে বিজেপি নেতা অটল বিহারি বাজপেয়ী এবং এলকে আদভানির চরিত্রও এসেছে। খুব স্বাভাবিকভাবেই ইতিবাচকভাবে। যেখানে দেখানো হয়েছে যুক্তরাষ্ট্রের সাথে ডক্টর সিং যে পারমানবিক চুক্তি করেছিলেন সেখানে কংগ্রেস এবং গান্ধী পরিবার তার বিরোধিতা করলেও বিজেপি এবং অটল বিহারি বাজপেয়ি, মনমোহন সিংকে সমর্থন করেন। এবার আসা যাক আরেকটি উপাদান অর্থ্যাৎ দেশপ্রেমকে পুঁজি করে নির্মিত সিনেমাগুলোর ক্ষেত্রে। ‘উড়ি’, ‘রাজি’, ‘দ্য গাজি অ্যাটাক’ এবং ‘পরমাণু: দ্য স্টোরি অব পোখরান’ চারটি ছবিতেই দেশপ্রেমকে উদ্বুদ্ধ করা হয়েছে। কিছু কিছু ক্ষেত্রে উগ্র দেশপ্রেমকেও প্রশ্রয় দেওয়া হয়েছে। যেমন ‘উড়ি’ ছবিতে মোদির আমলে পাকিস্তানে ঢুকে সার্জিক্যাল স্ট্রাইকের কাহিনী দেখানো হয়েছে। যেখানে ভারতীয় সেনাবাহিনী কত সাহসী এবং সরকারপ্রধান হিসেবে মোদি কতটা সাহসী মূলত এসবই ঘুরে ফিরে দেখানো হয়েছে এবং পাকিস্তানকে জঙ্গি রাষ্ট্র দেখানো হয়েছে। এই ছবির একটা সংলাপ আছে অনেকটা এইরকম, ‘এটা নতুন ভারত। এরা ঘরের ভিতরে ঢুকে মারবে।’ অর্থ্যাৎ, মোদির ভারত নতুন ভারত যারা আগ্রাসী হবে। এই বার্তাটি ছবির মাধ্যমে খুব সুন্দরভাবে মানুষের মনে ঢুকিয়ে দেয়া হয়েছে। ‘রাজি’ ছবিতে দেখানো হয়েছে এক ভারতীয় নারী চরের গল্প। ১৯৭১ সালে আমাদের মহান মুক্তিযুদ্ধকে সম্পূর্ণ অবজ্ঞা করে এই ছবিতে ‘ভারত-পাকিস্তান যুদ্ধ’ বলে চালানো হয়েছে।‘দ্য গাজি অ্যাটক’ ছবিতেও তাই। ১৯৭১ সালের ঘটনাপ্রবাহ নিয়ে তৈরি ছবিটিতে বাংলাদেশের মুক্তিযুদ্ধের প্রসঙ্গ এসেছে খুবই সামান্য। বড় করে দেখানো হয়েছে নৌ যুদ্ধে ভারতের বীরত্বকে। ভারতীয় বাহিনী কীভাবে পাকিস্তানের সাবমেরিন ধ্বংস করেছে সেই গল্প দেখানে হয়েছে ছবিটিতে। ‘পরমাণু: দ্য স্টোরি অব পোখরান’ ছবিটিও দেশপ্রেমের গল্প। তবে এখানে যুদ্ধ নেই। এখানে আছে পারমাণবিক শক্তি। ভারত কীভাবে যুক্তরাষ্ট্র এবং পাকিস্তানের চোখ ফাঁকি দিয়ে পারমাণবিক অস্ত্রের মালিক হলো সেই গল্প দেখানো হয়েছে। ১৯৯৮ সালে ভারতীয় সেনাবাহিনী পোখরানে অত্যন্ত গোপনে পারমাণবিক অস্ত্রের সফল পরীক্ষা চালায় এবং এর মাধ্যমে নিজেদেরকে পারমাণবিক শক্তিধর রাষ্ট্র হিসেবে ঘোষণা করে ভারত। সে সময়ে ভারতের ক্ষমতায় ছিল বিজেপি এবং প্রধানমন্ত্রী ছিলেন অটল বিহারী বাজপেয়ি। মূলত ছবিটিতে বাজপেয়ি সরকারের সাহস এবং দূরদর্শীতার প্রশংসা করা হয়েছে। ‘উড়ি’, ‘রাজি’, ‘দ্য গাজি অ্যাটাক’এবং ‘পরমাণু: দ্য স্টোরি অব পোখরান’ সবকটি ছবির একটা মিল আছে। সব ছবিতেই ভারতকে শান্তিপ্রিয়, নিরীহ রাষ্ট্র হিসেবে দেখানো হয়েছে। খুব স্বাভাবিকভাবেই উপমহাদেশ ও বিশ্ব রাজনীতিতে ভারতের আগ্রাসী ভূমিকার কোনো নজির দেখানো হয়নি। এরপর আসা যাক বায়োপিকে। ‘ঠাকরে’ ছবিটি করা হয়েছে উগ্রবাদী রাজনীতিক এবং শিবসেনার প্রতিষ্ঠাতা বালাসাহেব ঠাকরের জীবনী অবলম্বনে। যেখানে আদালতে দাঁড়িয়ে ঠাকরে বাবরি মসজিদ ভাঙার পক্ষে জোর গলায় যুক্তি দিয়ে যাচ্ছেন। ধর্মীয় এবং আঞ্চলিক উগ্রবাদ প্রচার করা হয়েছে পুরো ছবিজুড়ে। আবার ছবিতে বালঠাকরের চরিত্র করার জন্য বেছে নেয়া হয়েছে একজন মুসলিম অভিনেতা নওয়াজুদ্দিন সিদ্দিকিকে। যে বালঠাকরে কট্টর মুসলিমবিরোধী, মুসলিম হত্যাকারী, ধর্মীয় দাঙ্গার হোতা তাকেই কিনা মহান বানানো হয়েছে এই ছবির মাধ্যমে। হতেই হবে, কারণ বালঠাকরে, মোদি, এলকে আদভানি, মোদি সবার চরিত্র একই, ধর্মীয় উগ্রবাদকে পুঁজি করে সহিংস রাজনীতি। এত কিছু নিয়ে যখন এত ছবি হলো তখন বিজেপির নতুন দিনের কাণ্ডারি নরেন্দ্র মোদিই বা বাদ যাবেন কেন? সম্প্রতি দ্বিতীয় মেয়াদে ভারতের প্রধানমন্ত্রী হিসেবে শপথ নিয়েছেন নরেন্দ্র মোদি। লোকসভা নির্বাচনের আগেই মোদির বায়োপিক ‘পি.এম. নরেন্দ্র মোদি’ মুক্তি পাওয়ার কথা ছিল। কিন্তু নির্বাচন কমিশনের নিষেধাজ্ঞার কারণে তা লোকসভা নির্বাচনের পরে গত ২৪মে মুক্তি দেওয়া হয়। এই ছবিজুড়ে মোদির উগ্র রাজনৈতিক মতাদর্শ প্রচার করা হয়েছে। এই মোদিই ২০০২ সালের গুজরাট দাঙ্গার মূল হোতাদের অন্যতম ছিলেন। মোদির জীবনী নিয়ে আরেকটি ওয়েব সিরিজ করা হয়েছে ‘মোদি: জার্নি অব আ কমন ম্যান’ নামে। দুটোতেই সামান্য চা-ওয়ালা থেকে মোদির ভারতের প্রধানমন্ত্রী হয়ে ওঠার ইতিহাস দেখানো হয়েছে।যার পরতে পরতে রয়েছে ধর্মীয় উগ্রবাদের প্রচার, ধর্মীয় দাঙ্গা এবং হত্যাকাণ্ড। এই উগ্রবাদই বিজেপির শক্তি। তাই একে আরো ছড়িয়ে দিতে কোন কার্পণ্যই করবে না তারা।","7","https://bangla.dhakatribune.com/articles/opinion/page/7"
"1632475046-1057","https://bangla.dhakatribune.com/","মতামত","https://bangla.dhakatribune.com/articles/opinion","#মিটু যুগ: কাছা খোলার কাল (পর্ব-২)","https://bangla.dhakatribune.com/opinion/2018/11/19/4754","সৎ পুরুষ মানুষ যে এই যুগে নাই তা নয়। তারা আছেন। কিন্তু আকছার নিপীড়নের যুগে তাদের কোনো যৌন পীড়নের কাহিনী নাই বলে তাদেরকে তাদের নিপীড়ক ভাই-বেরাদর ও বন্ধুরা আড়ালে ‘হিজড়া’, ‘বেডি-মুইখ্যা’ ও ‘ডরেলা’ বলে ডাকে
কলি যুগ: এই যুগে দেবলোক আর নরলোক একাকার হয়ে গেলো। এই যুগে ইন্দ্র আর কালা মিয়া আর লাল বাবুর আর কোনো বিভেদ রইলো না। নিগ্রহই এই কালে যুগ-ধর্ম বলে বিবেচিত হয়। এই যুগে কথা বা কাজে বা ইশারায় বা ইঙ্গিতে জীবনে কখনো না কখনো যৌন নিগ্রহ ঘটান নাই তেমন মানুষ হারিকেন দিয়ে খুঁজে বের করতে হয়। আরও পড়ুন: #মিটু যুগ: কাছা খোলার কাল (পর্ব-১)তবে, সৎ পুরুষ মানুষ যে এই যুগে নাই তা নয়। তারা আছেন। কিন্তু আকছার নিপীড়নের যুগে তাদের কোনো যৌন পীড়নের কাহিনী নাই বলে তাদেরকে তাদের নিপীড়ক ভাই-বেরাদর ও বন্ধুরা আড়ালে ‘হিজড়া’, ‘বেডি-মুইখ্যা’ ও ‘ডরেলা’ বলে ডাকে। তাই, সৎ পুরুষ লোকেরা এই কালে বেশি আওয়াজ না দিয়ে চুপচাপ থাকে। কারণ পুরুষের সতিত্ব-ও এই কালে নিপীড়ক পুরুষদের কাছে মস্করা, বিনোদন ও রসের বিষয় বলে বিবেচিত হয়। তবে, এই যুগে নিপীড়নের বিরুদ্ধে কোনো কোনো তেজী, রাগী, ঘাড় ত্যাড়া নারী রুখে দাঁড়িয়েছেন। কিন্তু মধ্যযুগীয় চিন্তায় তাদেরকে ডাইনি বলে বিবেচনা করা হয়। এই যুগের উদাহরন হলেন তসলিমা নাসরীন। চার্চের বিরুদ্ধে গিয়ে সত্য বলার অপরাধে এক সময় ব্রুনোকে পুড়িয়ে মারা হয়েছিল। ব্রুনোর মতই ক্ষমতা বলয়কে চ্যালেঞ্জ করায় গ্যালিলিওকেও পুড়িয়েই মারা হতো বটে। কিন্তু তিনি কায়দা করে মাফ চেয়ে বেঁচে গিয়েছিলেন। জোয়ান অফ আর্ককেও পুড়িয়ে মেরেছিল কলি কালের ধর্মাবতারেরা।তসলিমা নাম্নী ডাইনিকে অবশ্য পুড়িয়ে মারা হয়নি। তাকে শুধু তার মাতৃভূমি থেকে বিতাড়ন করা হয়েছিল। তাই, কলিকালের এই ডাইনির লেখায় বারবার এসেছে তার জন্মভূমি ব্রহ্মপুত্রের তীরে এসে বসে একটু নিজের মনে কেঁদে প্রাণ জিরোবার ব্যাকুলতা। #মিটু যুগ বা কাছা খোলার কাল: এই যুগে ঝাঁকে ঝাঁকে নারীরা তসলিমার মতন ডাইনি হয়ে যায়। তসলিমার মতন চরিত্রহীন হয়ে যায়।  ইউরোপ-অ্যামেরিকা-বাংলা-ভারতসহ পৃথিবীর সবখানেই কোমলমতী অহল্যারা স্বেচ্ছায় তসলিমার মতন মুখরা হয়ে যায় ডাইনি হয়ে যায়।আর ডাইনিরা 'নিজের নাক কেটে পরের যাত্রা ভঙ্গ' করতে থাকে বলে নিপীড়কদের ভক্ত-মুরিদ-আশেকান-সাগরেদরা প্রচার করতে থাকে। কিন্তু এই কাছা খোলার কালে সংসার দুইভাগে বিভক্ত হয়ে যায়। এই কালে সতি পুরুষরাও এসে তসলিমাদের সাথে ডাইনি ক্যাম্পে যোগ দেয়। কারণ নিপীড়িত নারীদের মতন  সতি পুরুষদের বাকও আসলে এতোকাল ছিল রুদ্ধ। তাই, কাছা খোলার কালে ডাইনি নারীদের মতন তারাও লুচু ইন্দ্রদের কাছা খুলে দেয়ার ক্ষেত্রে ডাইনিদের পক্ষ নেয়; ডাইনিদের সাহস যোগায়। অতএব, বলা যায় মিটু যুগ বা এই কাছা খোলার কালই সকল যুগের মধ্যে নারীদের জন্য তুলনামূলক অনুকূল। কেননা, এই যুগে বুকের পাথর সরিয়ে অহল্যারা কথা বলছে। বস্ত্র ধরে কবে কোথায় টান মেরেছিল কোন দু:শাসন সেই কাহিনী হ্যাশট্যাগ মিটু লিখে দিকে দিকে অসংকোচে প্রকাশ করছে দ্রৌপদী সকল। কাছা খোলার এই কালে সীতাদের সতীত্বের অগ্নিপরীক্ষা নেবার বদলে এখন সতি পুরুষদেরই বসতে হচ্ছে সতীত্বের অগ্নিপরীক্ষায়। এই পরীক্ষায় বোনাস নাম্বার পেয়ে পাশ করে যাবার বিধান স্বয়ং ইন্দ্রের জন্যে-ও নেই। তাই, এ কালের ইন্দ্ররাও ভীত। কখন যে কার গায়ে কার শাপে সহস্র যোনী জন্মাবে সেই ভয়ে ইন্দ্রেরা ইয়া নাফসী ইয়া নাফসী জপছেন।  লক্ষণ বড় ভালো ঠেকছে। ইন্দ্রদেরই যদি এই দশা হয় তবে, যদু-মধু-রাম-শ্যামেরা একটু তো নড়ে চড়ে বসবেই।আফরোজা সোমা, কবি ও শিক্ষক।প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনও ধরনের দায় নেবে না।","8","https://bangla.dhakatribune.com/articles/opinion/page/8"
"1632474538-983","https://bangla.dhakatribune.com/","মতামত","https://bangla.dhakatribune.com/articles/opinion","করোনাভাইরাস: বাংলাদেশের সাংবাদিকতার...","https://bangla.dhakatribune.com/opinion/2020/05/08/23097","প্যারিস ভিত্তিক রিপোর্টার্স উইদাউট বর্ডার্স বলছে, এই করোনাভাইরাস আক্রান্ত সময়ে পৃথিবীর বেশ কিছু দেশের মতো বাংলাদেশেও সাংবাদিকদের উপর খড়গ নেমে এসেছে
চারপাশের সবকিছুই কেমন যেন বদলে দিচ্ছে করোনাভাইরাস। এমনকি গণমাধ্যমেও এর প্রভাব পড়েছে। পরিবেশের মতো কিছু ক্ষেত্রে ইতিবাচক সংবাদ এসেছে, কিন্তু সামগ্রিক ক্ষেত্রে করোনার প্রভাবটা নেতিবাচক। কোভিড-১৯ ভাইরাসের কারণে প্রতিদিন সারা বিশ্বের হাজারো মানুষ আক্রান্ত হচ্ছেন এবং মারা যাচ্ছেন । বিভিন্ন পেশায় নানানমুখী সঙ্কট দিনের পর দিন বেড়েই চলছে। তেমনি দেশে দেশে সাংবাদিকতা পেশাও নানা প্রভাবের সম্মুখীন হচ্ছে।করোনাভাইরাস শুধু মানুষের জান-মালের ক্ষতি করছে না, এর কারণে বেশ বড় সংখ্যক সংবাদসংস্থাকে চরম মূল্য দিতে হচ্ছে, এমনটাই বলছেন ওয়াশিংটন ভিত্তিক ইন্টারন্যাশনাল সেন্টার ফর জার্নালিস্ট এর গ্লোবাল ডিরেক্টর জুলি পোসেত্তি (আইসিএফজে, এপ্রিল ৯, ২০২০)।এদিকে, আইসিএফজে এবং সাংবাদিকতার জন্য বিশ্বখ্যাত প্রতিষ্ঠান কলাম্বিয়া বিশ্ববিদ্যালয়ের টো সেন্টার ফর ডিজিটাল জার্নালিজম সম্মিলিতভাবে একটি বৈশ্বিক-সাংবাদিকতার পরিস্থিতির ওপর করোনাভাইরাসের প্রভাব নিয়ে একটি গবেষণা করতে যাচ্ছে। সেই গবেষণার প্রয়োজনীয়তা প্রসঙ্গে গবেষণা দলের প্রধান ও কলাম্বিয়া বিশ্ববিদ্যালয়ের গ্রাজুয়েট স্কুল অব জার্নালিজমের অধ্যাপক এমিলি বেল বলেন, কোভিড-১৯ এর কারণে বর্তমানে সারাবিশ্বের নিউজ্রুমগুলো বেশ অর্থনৈতিক, মানসিক, এবং অন্যান্য চাপের মুখে পড়েছে।একইক্ষেত্রে প্যারিস ভিত্তিক রিপোর্টার্স উইদাউট বর্ডার্স বলছে, এই করোনাভাইরাস আক্রান্ত সময়ে পৃথিবীর বেশ কিছু দেশের মতো বাংলাদেশেও সাংবাদিকদের উপর খড়গ নেমে এসেছে। তাদের মতে, বাংলাদেশে  সাংবাদিকদের ওপর যে খড়গ নেমে এসেছে তা করোনাভাইরাসে নয়, বরং অধিকাংশ ক্ষেত্রেই এই খড়গ এসেছে সরকার ও ক্ষমতাসীন রাজনৈতিক দলের কাছ থেকে (আরএসএফ, এপ্রিল ৮, ২০২০)।নিউজরুমগুলোতে নানামুখী চাপ ও ক্ষমতাসীনদের চাপ ছাড়াও বাংলাদেশের সাংবাদিকতা আরও দুটি সমস্যার মুখোমুখি। এক. অর্থাভাব, চাকরিচ্যুতি ও করোনাভাইরাসের প্রভাবে সৃষ্ট মন্দাভাব এবং একের পর এক সাংবাদিকের আক্রান্ত হয়ে পড়া।বর্তমানে এই সমস্যাগুলোর যাতাকলে পড়ে পিষ্ট বাংলাদেশের সাংবাদিকতা। তবুও করোনাভাইরাস সঙ্কটের পরিপ্রেক্ষিতে জনগণের কথা সরকারের কাছে পৌঁছে দিতে এবং জনগণকে সচেতন করে তুলতে বাংলাদেশের জাতীয় এবং স্থানীয় গণমাধ্যমগুলো বেশ চেষ্টা করে চলেছে। সেই চেষ্টার একটা ফিরিস্তি জানা যাক।গণমাধ্যমের প্রকাশিত সংবাদ অনুযায়ী, দেশের বিভিন্ন স্থানে গত এক মাসে কমপক্ষে ১২ জন সাংবাদিক আহত হয়েছেন, কেউ কেউ হাসপাতালে ভর্তি ছিলেন মারাত্মকভাব জখম হওয়ার কারণে। এসব সাংবাদিকদের অপরাধ, তারা করোনাকালীন সময়ে সরকারের ত্রাণ বিতরণ নিয়ে প্রতিবেদনের কাজ করেছিলেন। সাংবাদিক নির্যাতনের এই অভিযোগের তীরটা সরকার দলীয় নেতা কর্মী বা স্থানীয় পর্যায়ের জনপ্রতিনিধির দিকে। তাদের দ্বারা এসব সাংবাদিক নিপীড়ন, নির্যাতন ও হুমকি-ধামকির মুখোমুখি হয়েছেন বলে খবরে এসেছে।ভোলার স্থানীয় সাংবাদিক সাগর চৌধুরী মারাত্মকভাবে আহত হন ৩১ মার্চে। তিনি বোরহানউদ্দীন উপজেলার স্থানীয় কাউন্সিলরের ত্রাণচুরি নিয়ে সংবাদ প্রচার করেন। এ জন্য তাকে স্থানীয় বড় মানিকা ইউনিয়ন পরিষদের চেয়ারম্যান ও উপজেলা আওয়ামী লীগের সভাপতি জসিম উদ্দিন হায়দারের ছেলে নাবিল হায়দার ফোনে ডেকে নিয়ে গিয়ে মারধর করেন এবং তা ফোনে ভিডিও করে ফেসবুকে প্রকাশ করেন। হবিগঞ্জে সাংবাদিক শাহ সুলতান আহমেদের অপরাধ তিনি নবীগঞ্জ উপজেলার আশুকান্দি ইউনিয়নে ত্রাণে অনিয়ম ও চুরি নিয়ে একটি ফেসবুক লাইভ দেন। এ কারণে স্থানীয় ইউপি চেয়ারম্যান মুহিবুর রহমান ও তার লোকজন ১ এপ্রিল তাঁকে মারাত্মকভাবে জখম করেন। সুলতানের সহকর্মীরা এগিয়ে এলে তাদের ওপরও হামলা করা হয়। এই হামলায় পাঁচ সাংবাদিক আহত হন। শাহ সুলতান আহমেদ সংবাদ প্রতিদিন এর স্থানীয় প্রতিনিধি (ডেইলি স্টার, এপ্রিল ২, ২০২০)।শুধু হামলা নয়, সাংবাদিকরা হয়রানির শিকার হচ্ছেন মামলার মাধ্যমেও। ত্রাণচুরি ও প্রশাসনের সমালোচনা করে সংবাদ প্রকাশ ও ফেসবুকে স্ট্যাটাস পোস্ট দেওয়ার জন্য ৮ সাংবাদিকের নামে ডিজিটাল নিরাপত্তা আইনের গুজব রটানোর মামলা করা হয়েছে। এর মধ্যে ঠাকুরগাঁও জেলার বালিয়াডাঙ্গীতে সাংবাদিক মো. আল মামুন, জাগো নিউজের সম্পাদক মহিউদ্দিন সরকারসহ চার সংবাদকর্মী, নরসিংদীতে নিউজ ২৪ এর সংবাদদাতা হৃদয় খানসহ আরও দুই সাংবাদিকের বিরুদ্ধেদুটি মামলা হয়েছে।বাংলাদেশে যেখানে সাংবাদিকদের মতপ্রকাশের ক্ষেত্রে এত বাধা আসছে, সেখানে সম্প্রতি একটি বৈশ্বিক  সূচকে নজর দেওয়া যাক। আর এস এফের সম্প্রতি প্রকাশিত এ বছরের প্রেস ফ্রিডম ইন্ডেক্সে, বিশ্বের ১৮০টি দেশের মধ্যে বাংলাদেশের স্থান ১৫১তম, যা গত বছরের চেয়ে নেমেছে একধাপ। বাংলাদেশ তার সকল প্রতিবেশী, এমনকি সামরিক সরকার নিয়ন্ত্রিত রাষ্ট্র মিয়ানমারের চেয়ে নিচের অবস্থানে আছে।তাদের হিসেবে, ৮ এপ্রিল পর্যন্ত সাত সংবাদকর্মী ভোলা ও হবিগঞ্জে সরকার দলীয় কর্মীদের দ্বারা মারাত্মক ভাবে জখম এবং হেনস্তার শিকার হন এবং হাসপাতালে ভর্তি হন (আরএসএফ, এপ্রিল ৮, ২০২০)। এই সাংবাদিক নির্যাতনের অন্যতম কারণ, তাঁরা করোনাকালীন সময়ে সরকারের ত্রাণ কার্যক্রমে সরকারদলীয় নেতাকর্মীদের অনিয়ম, চুরি ও দুর্নীতি নিয়ে সংবাদ প্রচার করেছেন বা প্রতিবাদ করেছেন।শুধু করোনাকালীন সময়ে ত্রাণের অনিয়মের ক্ষেত্রে নয়, নির্বাচনের সময় সাংবাদিকদের ওপরও হামলা হচ্ছে। আর এস এফ বলছে, এ বছরের ফেব্রুয়ারিতে ঢাকার দুই সিটি কর্পোরেশন নির্বাচন কভার করতে গিয়ে ১০ সাংবাদিক আওয়ামী লীগ ও ছাত্রলীগের সমর্থক-কর্মীদের দ্বারা শারীরিকভাবে প্রহৃত এবং লাঞ্ছনার শিকার হয়েছিলেন।এদেশের সাংবাদিকেরা বৈরী সময়ের মধ্যে, এটা স্পষ্ট। কিন্তু এই সরকার নিজেদের ‘গণমাধ্যম বান্ধব’ বলে দাবি করে। সেক্ষেত্রে সাংবাদিকের ওপর অত্যাচার-নির্যাতন-হয়রানির বিচার করে সরকারের উচিত তাদের দাবি দাবির সত্যতা নিরূপণ করা। একইসঙ্গে স্বাধীন গণমাধ্যমের প্রধান অন্তরায় হিসেবে ডিজিটাল নিরাপত্তা আইনটি রহিত করা।করোনার প্রকোপের মধ্যে মরার উপর খাঁড়ার ঘা এর মত বেশ কিছু গণমাধ্যমের সাংবাদিকদের উপর চেপে এসেছে অর্থকষ্ট। গণমাধ্যমকর্মীরা জানিয়েছেন, অন্তত ৫টি গণমাধ্যম সংবাদকর্মীদের বেতন বকেয়া বা মার্চ মাসের বেতন সম্পূর্ণ দেওয়া হয়নি।অবস্থা এমন যে সাংবাদিকদের জন্য সরকারের নিত্য প্রয়োজনীয় পণ্য বিক্রির উদ্যোগ নিতে হয়েছে জাতীয় প্রেসক্লাবে। টিসিবির একটি বিশেষ ট্রাক থেকে সাংবাদিকেরা পণ্য কিনছেনও। অন্যদিকে বিভিন্ন খাতে সরকার ৭২ হাজার কোটি টাকার প্রনোদনা দিলেও গণমাধ্যমের কপালে একটা পয়সাও জোটেনি। যদিও সরকারের পক্ষ থেকে গণমাধ্যমের জন্য প্রণোদনার কথা কাণাঘুষা চলছে। তবে তা এখনও নিশ্চিত নয়।করোনার কারণে স্বাভাবিক প্রভাব পড়েছে গণমাধ্যমে বিজ্ঞাপণদাতা ও গ্রাহকদের ওপর। এর সাথে যুক্ত  হয়েছে বিভিন্ন বিজ্ঞাপনদাতাদের বকেয়া পরিশোধ না করার বিষয়টি। ফলে, গণ্যমাধ্যমগুলোর বেশিরভাগই অনিশ্চয়তায় পড়েছে। কয়েকটি পত্রিকা তাদের প্রিন্ট সংস্করণ বন্ধ করেছে। এই পরিস্থিতিতে এটি স্পষ্ট যে সাংবাদিক সমাজে এক ভয়ানক অস্থিরতা বিরাজ করছে। এমনকি সাংবাদিকদের ফেসবুক ভিত্তিক গ্রুপগুলোতে প্রতিদিনেই এসব নিয়ে আলোচনা হচ্ছে।একজন সাবেক সংবাদকর্মী হিসেবে বলতে পারি,  এই পরিস্থিতি দেশের সাংবাদিকদের জন্য অস্বস্তিকর। টিভি চ্যানেলগুলোতেও ছাঁটাইয়ের খবর শোনা যাচ্ছে। সাংবাদিক নেতা আকতার হোসেন তাঁর ফেসবুকে ২৫ এপ্রিল লিখেনে,  এস এ টিভি, জিটিভি ও তার সহযোগী অনলাইন গণমাধ্যম সারাবাংলা এবং আলোকিত বাংলাদেশ ৬৬ জন সংবাদকর্মীকে ছাঁটাই করেছে। করোনার সময়ে এই চাকরিচ্যুতিতে এসব সাংবাদিকেরা পরিবার নিয়ে চরম অনিশ্চয়তায়―তা বলার অপেক্ষা রাখে না। এসময় যাদের জোরালো ও দায়িত্বশীল ভূমিকা রাখার কথা তারা কিন্তু নিশ্চুপ আছেন। সাংবাদিকদের বিভিন্ন সংগঠনগুলোর নেতারা  কোথায়―এই প্রশ্ন বারবার উঠছে।কিন্তু, এটা দুর্ভাগ্য সাংবাদিক নেতাদের দলা-দলি ও নিস্প্রভ আচরণ সংগঠনগুলোকে একেবারে নিষ্প্রাণ করে ফেলছে। তাই দ্রুত এই নেতৃত্বের জায়গাগুলো সক্রিয় করে নিজেদের দাবিগুলো আদায়ে সচেষ্ট হওয়া সময়ের দাবি। তাদের সরকারের কাছে প্রণোদনাসহ বিজ্ঞাপনের পাওনা টাকা এবং অন্যান্য বিজ্ঞাপনদাতাদের চাপ প্রয়োগে সচেষ্ট হতেই হবে। নতুবা করোনা পরবর্তী সময়ে পরিস্থিতি আরও খারাপ  হতে পারে। একই সঙ্গে এই পরিস্থিতিতে কী করণীয়, এই শিল্প কীভাবে পরিস্থিতি মোকাবিলা করবে সে জন্য ঢাকা বিশ্ববিদ্যালয়সহ প্রথিতযশা বিশ্ববিদ্যালয়ের সাংবাদিকতা বিভাগের শিক্ষক, গবেষক, গণমাধ্যম বিশেষজ্ঞ ও ব্যক্তিত্বদের কাছ থেকে দিক নির্দেশনামূলক পরামর্শ আশা করি। তবে তাদেরও প্রস্তুতি কতটা আছে, তা ভিন্ন বিতর্ক।সাংবাদিকদের জন্য তৃতীয় সমস্যাটি হলো একের পর এক গণমাধ্যমকর্মীর করোনা ভাইরাসে আক্রান্ত হয়ে পড়া এবং করোনাভাইরাস আক্রান্ত হয়ে মৃত্যু। ইতিমধ্যে সময়ের আলো পত্রিকার আমাদের প্রিয় হুমায়ুন কবির খোকন ভাই গত এপ্রিল ২৮ এ মৃত্যুবরণ করেন করোনা আক্রান্ত হয়ে।৫ মে পর্যন্ত কমপক্ষে ৫৩ জন সংবাদকর্মী করোনাভাইরাসে আক্রান্ত হয়েছেন। এর মধ্যে মাত্র কয়েকজন সুস্থ হয়ে ফিরেছেন, যা আশার খবর (প্রথম আলো, মে ৫, ২০২০)। আক্রান্ত হওয়ার ক্ষেত্রে টিভি ও পত্রিকার রিপোর্টারদের সংখ্যাই বেশি।এক এন টিভিতেই আক্রান্ত হয়েছেন ১৩ জন। দেশে প্রথম গণমাধ্যমকর্মী আক্রান্ত হয় এপ্রিলের প্রথম সপ্তাহে। সে হিসেবে গত ৫ সপ্তাহে প্রতিদিন একজন এর বেশি করে সাংবাদিক আক্রান্ত হচ্ছেন।করোনায় অন্যতম বড় ধাক্কা খায় দীপ্ত টেলিভিশন। চ্যানেলটির ছয় কর্মী আক্রান্ত হওয়ার পর তাদের সংবাদ পরিবেশন সাময়িকভাবে বন্ধ করে দেওয়া হয় এবং চ্যানেলটির দুইটি ফ্লোর লকডাউন করা হয়। এছাড়া প্রথম আলো, এটিএন নিউজ, যমুনা টিভিসহ সর্বমোট প্রায় ১৯ টি প্রতিষ্ঠানের সাংবাদিক আক্রান্ত হয়েছেন বলা জানা যায় সামাজিক যোগাযোগ মাধ্যমে সাংবাদিকদের পোস্ট ও আলোচনা থেকে।   এমনটা হওয়ার বোধহয়  কথা ছিল। কেননা হাতে গোনা কয়েকটি বাদে বেশিরভাগ গণমাধ্যম করোনা নিয়ে দ্বিধাদ্বন্দে ছিল। সংবাদকর্মীদের নিরাপত্তার ব্যাপারে কোনো কোনো প্রতিষ্ঠানের উদাসীনতাও চোখে পড়েছে। এর স্পষ্ট উদাহরণ গত ২৫ মার্চ খালেদা জিয়ার মুক্তির দিনের ঘটনাটি।যেখানে সারাবিশ্বে শারীরিক বা সামাজিক দূরত্বের মেনে চলার কথাটি বারবার উচ্চারিত হচ্ছিল, সেখানে সাংবাদিক ও ক্যামেরাপারসনদের গাদাগাদি করে সংবাদ ও ফুটেজ সংগ্রহ করতে দেখা গিয়েছে। এ ছাড়া প্রবাসীদের অবাধ বিচরণ ও হোম কোয়ারেন্টাইন না মানা এসব বিষয়ে প্রতিবেদন করতে গিয়ে টিভি সাংবাদিকেরা কোনো ব্যক্তিগত সুরক্ষা ছাড়া কাজ করেছেন।এতে আক্রান্ত সাংবাদিকদের মধ্যে টিভি সাংবাদিকই বেশি সংখ্যায়। খুব অদ্ভুতভাবে দেখা গিয়েছে, প্রথম সারির সংবাদ ভিত্তিক টিভি চ্যানেল একাত্তর, যমুনা টিভির সংবাদকর্মীরা দায়িত্বশীলতার পরিচয় দেননি। অন্যদিকে কিছুদিন আগে সময় টিভি সাবেক ক্রিকেটার খালেদ মাসুদ পাইলটের সাক্ষাৎকার নেন খুবই অল্প দুরত্ব থেকে। কিন্তু ঐসময় খালেদ মাসুদের মুখে মাস্ক ছিল না।এত তথ্য-কথা-মতের হেতু হলো গণমাধ্যমকর্মীদের করণীয় কি তা বের করা। গণমাধ্যমকর্মীদের উচিত কর্মক্ষেত্রে বা অফিসে গেলে সর্বোচ্চ সতর্ক থাকা। মাস্ক, গ্লাভস ও প্রয়োজনে ব্যক্তিগত সুরক্ষা সরঞ্জাম (পিপিই) পরা এবং নিরাপদ থাকার সাংবাদিকতার আন্তর্জাতিক সংগঠন গুলোর উপদেশাবলী এবং সাংবাদিকতার অন্যান্য শিষ্টাচারগুলো মানা। এসব ক্ষেত্রে ছাড় দেওয়া মানেই নিজের, পরিবারের ও সহকর্মীদের বিপদ ডেকে আনা। সাংবাদিকদের অধিকারের প্রেক্ষাপটে সবচেয়ে ভাল অবস্থানে থাকা দৈনিক পত্রিকাগুলোর মধ্যে ঢাকা ট্রিবিউন, ডেইলি স্টার, নিউ এজ এবং প্রথম আলো পুরোপুরি বাসা থেকে কাজ করতে নির্দেশ দিয়েছে তাদের কর্মীদের। এটা নিশ্চয়ই বাকিদের জন্য উদাহরণস্বরূপ এবং অনুকরণীয়।আহমেদ শাতীল আলমইউনিভার্সিটি অব মিসিসিপির সাংবাদিকতার স্নাতক (মাস্টার্স) শিক্ষার্থীপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
"1632474596-994","https://bangla.dhakatribune.com/","মতামত","https://bangla.dhakatribune.com/articles/opinion","বাঙালির মুক্তির সনদ ৬-দফা","https://bangla.dhakatribune.com/opinion/2020/06/07/24040","১৯৭০ সালের ৫ই ডিসেম্বর বঙ্গবন্ধু শেখ মুজিব ঘোষণা দেন পূর্ব পাকিস্তানের নাম হবে ‘বাংলাদেশ’
৭ই জুন ৬-দফা দিবস হিসেবে আমরা পালন করি। ২০২০ সাল বাঙালির জীবনে এক অনন্য বছর হিসেবে আবির্ভূত হয়েছে। আমাদের অর্থাৎ বাংলাদেশের জনগণের জন্য এ বছরটা অত্যন্ত গুরুত্বপূর্ণ।জাতির পিতা বঙ্গবন্ধু শেখ মুজিবুর রহমানের জন্মশতবার্ষিকী উদ্যাপনের ব্যাপক কর্মসূচির আয়োজন করা হয়েছিল। শুধু বাংলাদেশেই নয়, বিশ্বব্যাপী প্রবাসী বাঙালিরাও প্রস্তুতি নিয়েছিলেন। ইউনেস্কো এ দিবসটি উদ্যাপনের সিদ্ধান্ত নেয় এবং জাতিসংঘের সদস্যভুক্ত দেশগুলিও প্রস্তুতি নিয়েছিল। জাতিসংঘ ইতোমধ্যে একটি স্মারক ডাক টিকিট প্রকাশ করেছে।যখন এমন ব্যাপক আয়োজন চলছে, তখনই বিশ্বব্যাপী এক মহামারি দেখা দিল। করোনাভাইরাস বা কোভিড-১৯ নামক এক সংক্রামক ব্যাধি বিশ্ববাসীকে এমনভাবে সংক্রমিত করছে যে, বিশ্বের প্রায় সকল দেশই এর দ্বারা আক্রান্ত এবং অর্থনৈতিক, সামাজিক, সাংস্কৃতিক-সকল কার্যক্রম স্থবির হয়ে পড়েছে। বাংলাদেশও এ ভাইরাস থেকে মুক্ত নয়। এমতাবস্থায়, আমরা জনস্বার্থে সকল কার্যক্রম বিশেষ করে যেখানে জনসমাগম হতে পারে, সে ধরনের কর্মসূচি বাতিল করে দিয়ে কেবল রেডিও, টেলিভিশন বা ডিজিটাল মাধ্যমে কর্মসূচি পালন করছি।১৯৬৬ সালে বাঙালির মুক্তি সনদ ৬-দফা ঘোষণা দিয়েছিলেন জাতির পিতা বঙ্গবন্ধু শেখ মুজিবুর রহমান। আমি পরম শ্রদ্ধাভরে স্মরণ করি জাতির পিতা বঙ্গবন্ধু শেখ মুজিবুর রহমানকে, শ্রদ্ধা জানাই আমার মা বঙ্গমাতা বেগম ফজিলাতুননেসাকে। ৭ই জুনের কর্মসূচি সফল করতে তিনি অনন্য ভূমিকা পালন করেছিলেন। স্মরণ করি, ১৯৭৫ সালের ১৫ই আগস্টে শাহাদাৎবরণকারী আমার পরিবারের সদস্যদের। শ্রদ্ধা জানাই জাতীয় ৪-নেতাকে এবং মহান মুক্তিযুদ্ধের সকল শহীদ ও নির্যাতিত মা-বোনকে।৬-দফা দাবির আত্মপ্রকাশ১৯৬৬ সালের ৫ই ফেব্রুয়ারি লাহোরে চৌধুরী মোহাম্মদ আলীর বাসভবনে কাউন্সিল মুসলিম লীগের সভাপতি সৈয়দ মোহাম্মদ আফজালের সভাপতিত্বে বিরোধীদলের সম্মেলন শুরু হয়। সাবজেক্ট কমিটির এই সভায় বঙ্গবন্ধু শেখ মুজিবুর রহমান ছয়-দফা দাবি পেশ করেন। প্রস্তাব গৃহীত হয় না। পূর্ববাংলার ফরিদ আহমদও প্রস্তাবের বিরোধিতা করেন।৬ই ফেব্রুয়ারি পশ্চিম পাকিস্তানের কয়েকটি পত্রিকা এ দাবি সম্পর্কে উল্লেখ করে বলে যে, পাকিস্তানের দু’টি অংশ বিচ্ছিন্ন করার জন্যই ৬-দফা দাবি আনা হয়েছে। ১০ই ফেব্রুয়ারি বঙ্গবন্ধু শেখ মুজিব সাংবাদিক সম্মেলন করে এর জবাব দেন। ১১ই ফেব্রুয়ারি তিনি ঢাকায় ফিরে আসেন। বিমানবন্দরেই তিনি সাংবাদিকদের সামনে ৬-দফা সংক্ষিপ্তাকারে তুলে ধরেন। ৬-দফা দাবিতে পাকিস্তানের প্রত্যেক প্রদেশকে স্বায়ত্বশাসন দেওয়ার প্রস্তাব ছিল। কিন্তু পাকিস্তানের অন্যান্য রাজনৈতিক দল এ দাবি গ্রহণ বা আলোচনা করতেও রাজি হয়নি। বঙ্গবন্ধু ফিরে আসেন ঢাকায়।আওয়ামী লীগের কার্যকরী কমিটিতে ৬-দফা দাবি পাশ করা হয়। আওয়ামী লীগের কাউন্সিল অধিবেশনে এ দাবি গ্রহণ করা হয়। ব্যাপকভাবে এ দাবি প্রচারের সিদ্ধান্ত নেওয়া হয়। সিদ্ধান্ত হয় দলের নেতৃবৃন্দ সমগ্র পূর্ব পাকিস্তান সফর করে জনগণের কাছে এ দাবি তুলে ধরবেন। ৬-দফা দাবির উপর বঙ্গবন্ধুর লেখা একটি পুস্তিকা দলের সাধারণ সম্পাদকের নামে প্রকাশ করা হয়। লিফলেট, প্যাম্ফলেট, পোস্টার ইত্যাদির মাধ্যমেও এ দাবিনামা জনগণের কাছে তুলে ধরা হয়।কেন ৬-দফা দাবি১৯৬৫ সালে পাকিস্তান ও ভারতের মধ্যে যে যুদ্ধ হয়েছিল সে যুদ্ধের সময় পূর্ববঙ্গ বা তদানীন্তন পূর্ব পাকিস্তানের জনগণ ছিল সম্পূর্ণ অরক্ষিত। পাকিস্তানের কেন্দ্রীয় সরকারের কাছে এ অঞ্চলের সুরক্ষার কোন গুরুত্বই ছিল না। ভারতের দয়ার উপর ছেড়ে দেওয়া হয়েছিল পূর্ব বাংলাকে। ভারত সে সময় যদি পূর্ববঙ্গ ব্যাপক আক্রমণ চালাত, তাহলে ১২শ’ মাইল দূর থেকে পাকিস্তান কোনভাবেই এ অঞ্চলকে রক্ষা করতে পারত না। অপরদিকে তখনকার যুদ্ধের চিত্র যদি পর্যালোচনা করি, তাহলে আমরা দেখি পাকিস্তানের লাহোর পর্যন্ত ভারত দখল করে নিত যদি না বেঙ্গল রেজিমেন্টের বাঙালি সৈনিকেরা সাহসের সঙ্গে ভারতের সামরিক আক্রমণের মোকাবেলা করত।পূর্ব পাকিস্তানে সেনা, নৌ ও বিমান বাহিনীর কোন শক্তিশালী ঘাঁটি কখনও গড়ে তোলা হয়নি। পাকিস্তান সেনাবাহিনীর ১৪ ডিভিশনের একটা হেড কোয়ার্টার ছিল খুবই দুর্বল অবস্থায়। আর সামরিক বাহিনীতে বাঙালির অস্তিত্ব ছিল খুবই সীমিত। ১৯৫৬ সালে দৈনিক ডন পত্রিকার এক প্রতিবেদনে বাঙালিদের অবস্থান তুলে ধরা হয়েছিল।পদবী পশ্চিম পাকিস্তানপূর্ববঙ্গ জেনারেল৩ জন ০মেজর জেনারেল২০ জন ০ব্রিগেডিয়ার ৩৪ জন ০কর্নেল৪৯ জন ১ (বাংলা বলতেন না) লেফটেন্যান্ট কর্নেল১৯৮ জন ২ জন মেজর৫৯০ জন ১০ জন নৌ বাহিনী অফিসার৫৯৩ জন ৭ জন বিমান বাহিনী অফিসার ৬৪০ জন ৪০ জনঅর্থাৎ পাকিস্তান সামরিক বাহিনীতে সর্বোচ্চ পদে তা-ও লে. কর্নেল পদে মাত্র দুইজন বাঙালি অফিসার ছিলেন। অথচ যুদ্ধের সময় বাঙালি সৈনিকেরাই সব থেকে সাহসের পরিচয় দিয়েছিলেন।ঐ যুদ্ধের পর তাসখন্দে ভারত ও পাকিস্তানের মধ্যে একটা চুক্তি স্বাক্ষরিত হয় যা তাসখন্দ চুক্তি নামে পরিচিত। সেখানেও পূর্ববঙ্গের স্বার্থের বা নিরাপত্তার বিষয়টি উপেক্ষিত হয়।একটু পিছন ফিরে তাকালে আমরা দেখি যে, বাঙালির বিরুদ্ধে সব সময় পাকিস্তানের শাসক চক্র বৈমাত্রীয়সুলভ আচরণ করেছে।প্রথম আঘাত হানে বাংলা ভাষা যা আমাদের মাতৃভাষার উপর। মাতৃভাষায় কথা বলার অধিকার কেড়ে নেওয়ার চক্রান্ত শুরু করে। রক্ত দিয়ে মাতৃভাষার মর্যাদা রক্ষা করে বাঙালিরা। সে ভাষা আন্দোলন শুরু করেছিলেন ঢাকা বিশ্ববিদ্যালয়ের তৎকালীন ছাত্র শেখ মুজিবুর রহমান ১৯৪৮ সালে। মূলতঃ তখন থেকেই তিনি উপলব্ধি করেছিলেন পশ্চিম পাকিস্তানিদের শাসন-শোষণ ও বঞ্চনা থেকে মুক্তি পেতে হবে।বাঙালিরা সব সময়ই পশ্চিমাদের থেকে শিক্ষা-দীক্ষা, সাংস্কৃতিক চর্চায় সমৃদ্ধ ছিল। পাকিস্তান সৃষ্টির আন্দোলনেও অগ্রণী ভূমিকা ছিল এ অঞ্চলের মানুষের। জনসংখ্যার দিক থেকেও সংখ্যাগরিষ্ঠ বাঙালি। ৫৬ ভাগ মানুষের বসবাস ছিল পূর্ববঙ্গে। পূর্ববঙ্গের উপার্জিত অর্থ কেড়ে নিয়ে গড়ে তোলে পশ্চিম পাকিস্তান। বাঙালিদের উপর অত্যাচার করাই ছিল শাসকদের একমাত্র কাজ। ১৯৫৪ সালে আওয়ামী লীগের নেতৃত্বে অন্যান্য দল ঐক্যবদ্ধ হয়ে যুক্তফ্রন্ট গঠন করে নির্বাচনে জয়লাভ করে। মুসলীম লীগ শোচনীয়ভাবে পরাজিত হয়। কিন্তু ৯২ক ধারা অর্থাৎ ইমার্জেন্সি জারি করে নির্বাচিত সরকার বাতিল করে দেয়। পূর্ববঙ্গে চালু করে কেন্দ্রীয় শাসন। অনেক চড়াই-উৎরাই পেরিয়ে যখন ১৯৫৬ সালে আওয়ামী লীগ সরকার গঠন করে তখনও ষড়যন্ত্র থেমে থাকে না। ১৯৫৮ সালে আইয়ুব খান মার্শাল ল’ জারি করে। এভাবেই বার বার আঘাত আসে বাঙালিদের উপর।৬-দফার প্রতি জনসমর্থনআইয়ুব খানের নির্যাতন-নিপীড়নের পটভূমিতে যখন ৬-দফা পেশ করা হয়, অতি দ্রুত এর প্রতি জনসমর্থন বৃদ্ধি পেতে থাকে। আমার মনে হয় পৃথিবীতে এ এক বিরল ঘটনা। কোন দাবির প্রতি এত দ্রুত জনসমর্থন পাওয়ার ইতিহাস আর কোথাও খুঁজে পাওয়া যাবে না। বঙ্গবন্ধু শেখ মুজিব সমগ্র পূর্ব বাংলা সফর শুরু করেন। তিনি যে জেলায় জনসভা করতেন সেখানেই তাঁর বিরুদ্ধে মামলা দেওয়া হত, গ্রেফতার করা হত। জামিন পেয়ে আবার অন্য জেলায় সভা করতেন। এভাবে পরপর ৮ বার গ্রেফতার হন মাত্র দুই মাসের মধ্যে এরপর ১৯৬৬ সালের ৮ই মে নারায়ণগঞ্জে জনসভা শেষে ঢাকায় ফিরে আসার পর ধানমন্ডির বাড়ি থেকে তাঁকে গ্রেফতার করে নিয়ে যায়। ৯ই মে তাঁকে কারাগারে প্রেরণ করে। একের পর এক মামলা দিতে থাকে।একইসঙ্গে দলের নেতা-কর্মীদের গ্রেফতার করা শুরু হয়। সমগ্র বাংলাদেশ থেকে ছাত্রনেতা, শ্রমিক নেতাসহ অগণিত নেতাকর্মীকে গ্রেফতার করে মামলা দায়ের করে।১৯৬৬ সালের ১৩ই মে আওয়ামী লীগ প্রতিবাদ দিবস পালন উপলক্ষে জনসভা করে। জনসভায় জনতা ৬-দফার প্রতি সমর্থন ব্যক্ত করেন। ৩০-এ মে পূর্ব পাকিস্তান আওয়ামী লীগের কার্যকরী কমিটির (ওয়ার্কিং কমিটি) সভা হয় ভারপ্রাপ্ত সভাপতি সৈয়দ নজরুল ইসলামের সভাপতিত্বে। ভারপ্রাপ্ত সাধারণ সম্পাদক হিসেবে দায়িত্ব পালন করেন সাংগঠনিক সম্পাদক মিজানুর রহমান চৌধুরী। ৭ই জুন প্রদেশব্যাপী হরতাল ডাকা হয় এবং হরতাল সফল করার সর্বাত্মক উদ্যোগ গ্রহণ করা হয়। এ সময় আওয়ামী লীগের অনেক সভা বঙ্গবন্ধু শেখ মুজিবুর রহমানের ধানমন্ডির বাড়িতে অনুষ্ঠিত হত।৭ই জুনের হরতালকে সফল করতে আমার মা বেগম ফজিলাতুননেসা বিশেষ ভূমিকা পালন করেন। ছাত্র নেতাদের সঙ্গে গোপন বৈঠক করে তিনি দিক-নির্দেশনা দেন। শ্রমিক নেতা ও আওয়ামী লীগের নেতাদের সঙ্গে যোগাযোগ করে সব ধরনের সহযোগিতা করেছিলেন। পাকিস্তানি শাসকদের দমন-পীড়ন-গ্রেফতার সমানতালে বাড়তে থাকে। এর প্রতিবাদে সর্ব ̄Íরের মানুষ এক ̈বদ্ধ হয়। ৬-দফা আন্দোলনের সঙ্গে পূর্ব বাংলার সকল স্তরের মানুষ-রিক্সাওয়ালা, স্কুটারওয়ালা, কলকারখানার শ্রমিক, বাস-ট্রাক-বেবিটেক্সি চালক, ভ্যান চালক, দোকানদার, মুটে-মজুর-সকলে এ আন্দোলনে শরিক হয়েছিলেন।পাকিস্তানের সামরিক জান্তা ও রাষ্টধপতি আইয়ুব খান যে কোন উপায়ে এই আন্দোলন দমন করার সম্পূর্ণ দায়িত্ব দেয় পূর্ব পাকিস্তানের গভর্নর মোনায়েম খানকে।কিন্তু তাদের শত নির্যাতন উপেক্ষা করে বাংলাদেশের মানুষ ৭ই জুনের হরতাল পালন করে ৬-দফার প্রতি তাঁদের সমর্থন জানিয়ে দেন। পাকিস্তান সরকার উপযুক্ত জবাব পায়। দুঃখের বিষয় হল বিনা উস্কানিতে জনতার উপর পুলিশ গুলি চালায়। শ্রমিক নেতা মনু মিয়াসহ ১১ জন নিহত হন। আন্দোলন দমন করতে নির্যাতনের মাত্রা যত বাড়তে থাকে, সাধারণ মানুষ ততবেশি আন্দোলনে সামিল হতে থাকেন।৭ই জুন হরতাল সম্পর্কে বঙ্গবন্ধু শেখ মুজিবুর রহমান তাঁর ডায়েরিতে লিখেছেন: ‘‘১২টার পরে খবর পাকাপাকি পাওয়া গেল যে হরতাল হয়েছে। জনগণ স্বতঃস্ফূর্তভাবে হরতাল পালন করেছেন। তাঁরা ৬-দফা সমর্থন করে আর মুক্তি চায়। বাঁচতে চায়, খেতে চায়, ব্যক্তিস্বাধীনতা চায়, শ্রমিকের ন্যায্য দাবি, কৃষকদের বাঁচার দাবি তাঁরা চায়, এর প্রমাণ এই হরতালের মধ্যে হয়েই গেল” (কারাগারের রোজনামচা পৃ: ৬৯)।১৯৬৬ সালের ১০ ও ১১ই জুন ভারপ্রাপ্ত সভাপতি সৈয়দ নজরুল ইসলামের সভাপতিত্বে অনুষ্ঠিত আওয়ামী লীগের কার্যকরী কমিটির সভায় হরতাল পালনের মাধ্যমে ৬-দফার প্রতি সমর্থন জ্ঞাপন করায় ছাত্র-শ্রমিক ও সাধারণ জনগণকে ধন্যবাদ জানানো হয়। পূর্ববঙ্গের মানুষ যে স্বায়ত্বশাসন চায়, তারই প্রমাণ এই হরতালের সফলতা। এ জন্য সভায় সন্তোষ প্রকাশ করা হয়। ১৭, ১৮ ও ১৯-এ জুন নির্যাতন-নিপীড়ন প্রতিরোধ দিবস পালন করার সিদ্ধান্ত গৃহীত হয়। আওয়ামী লীগের সকল নেতাকর্মীর বাড়িতে বাড়িতে কালো পতাকা উত্তোলন এবং তিন-দিন সকলে কালো ব্যাচ পড়বে বলে ঘোষণা দেওয়া হয়। হরতালে নিহতদের পরিবার গুলিকে আর্থিক সাহায্য এবং আহতদের চিকিৎসা দেওয়ার জন্য একটা তহবিল গঠন এবং মামলা পরিচালনা ও জামিনের জন্য আওয়ামী লীগের আইনজীবীদের সমন্বয়ে একটি আইনগত সহায়তা কমিটি গঠন করা হয়। দলের তহবিল থেকে সব ধরনের খরচ বহন করার সিদ্ধান্ত গ্রহণ করা হয়। আন্দোলনের সকল কর্মসূচি শান্তিপূর্ণভাবে পালন করারও নির্দেশনা দেওয়া হয়।৬-দফা দাবির ভিত্তিতে স্বায়ত্বশাসনের আন্দোলন আরও ব্যাপকভাবে দেশব্যাপী ছড়িয়ে দেওয়ার জন্য সভা, সমাবেশ, প্রতিবাদ মিছিল, প্রচারপত্র বিলিসহ বিভিন্ন কর্মসূচি গ্রহণ করা হয়। এই দাবির প্রতি ব্যাপক জনমত গড়ে তোলার কার্যক্রম শুরু হয়।এদিকে সরকারি নির্যাতনও বৃদ্ধি পেতে থাকে। তবে যত বেশি নির্যাতন আইয়ুব-মোনায়েম গং-রা চালাতে থাকে, জনগণ তত বেশি তাদের উপর ক্ষিপ্ত হয়ে উঠেন এবং সকল নিপীড়ন উপেক্ষা করে আরও সংগঠিত হতে থাকেন।১৯৬৬ সালের ২৩ ও ২৪-এ জুলাই আওয়ামী লীগের কার্যকরী কমিটির সভা অনুষ্ঠিত হয় এবং আন্দোলন দ্বিতীয় ধাপে এগিয়ে নেওয়ার সিদ্ধান্ত হয়। এ আন্দোলন কেন্দধ থেকে জেলা, মহকুমা ও ইউনিয়ন পর্যায় পর্যন্ত ছড়িয়ে পড়ে, তীব্রতর হতে থাকে।সরকারও নির্যাতনের মাত্রা বাড়াতে থাকে। ভারপ্রাপ্ত সাধারণ সম্পাদকের দায়িত্বপ্রাপ্তদের একের পর এক গ্রেফতার করতে থাকে। অবশেষে একমাত্র মহিলা সম্পাদিকা অবশিষ্ট ছিলেন। আমার মা সিদ্ধান্ত দিলেন তাঁকেই ভারপ্রাপ্ত সাধারণ সম্পাদক করা হোক। আওয়ামী লীগ সে পদক্ষেপ নেয়।আগরতলা ষড়যন্ত্র মামলাপাকিস্তান সরকার নতুন চক্রান্ত শুরু করল। ১৯৬৮ সালের ১৮ই জানুয়ারি ঢাকা কেন্দ্রীয় কারাগার থেকে বঙ্গবন্ধু শেখ মুজিবুর রহমানকে ঢাকা কুর্মিটোলা ক্যান্টনমেন্টে বন্দি করে নিয়ে যায়। অত্যন্ত গোপনে রাতের অন্ধকারে সেনাবাহিনীর দ্বারা এ কাজ করানো হয়। এরপর তাঁর বিরুদ্ধে রাষ্ট্রদ্রোহ মামলা দেওয়া হয়, যা আগরতলা ষড়যন্ত্র মামলা হিসেবে অধিক পরিচিতি পায়।এই মামলায় ১-নম্বর আসামি বঙ্গবন্ধু শেখ মুজিবুর রহমান। তাঁর সঙ্গে আরও ৩৪ জন সামরিক ও অসামরিক অফিসার ও ব্যক্তিদের আসামি করে।অপরদিকে ৬-দফা দাবি নস্যাৎ করতে পশ্চিম পাকিস্তানের কিছু নেতা দিয়ে ৮-দফা নামে আরেকটি দাবি উত্থাপন করে মানুষকে বিভ্রান্ত করার চেষ্টা করা হয়। তবে এতে তেমন কাজ হয় না। উঁচুস্তরের কিছু নেতা বিভ্রান্ত হলেও ছাত্র-জনতা বঙ্গবন্ধুর ৬-দফার প্রতিই ঐক্যবদ্ধ থাকেন।আগরতলা ষড়যন্ত্র মামলা অর্থাৎ রাষ্ট্র বনাম শেখ মুজিবুর রহমান মামলার মূল অভিযোগ ছিল যে, আসামিরা সশস্ত্র বিপ্লবের মাধ্যমে অভ্যুত্থান ঘটিয়ে পূর্ব পাকিস্তানকে পাকিস্তান থেকে বিচ্ছিন্ন করার ষড়যন্ত্রে লিপ্ত। এ কারণে তাঁদের বিরুদ্ধে রাষ্ট্রদ্রোহ মামলা দেওয়া হয়।বঙ্গবন্ধু শেখ মুজিবের বক্তব্য ছিল: আমরা পূর্ব পাকিস্তানের জনসংখ্যার ৫৬ ভাগ, সংখ্যাগুরু। আমরা বিচ্ছিন্ন হব কেন? আমরা আমাদের ন্যায্য অধিকার চাই, স্বাধীনভাবে বাঁচতে চাই। যারা সংখ্যালগিষ্ঠ, তারা বিচ্ছিন্ন হতে পারে, সংখ্যাগরিষ্ঠরা নয়।এই মামলা দেওয়ার ফলে আন্দোলন আরও তীব্র আকার ধারণ করে। বাংলার মানুষের মনে স্বাধীনতা অর্জনের আকাক্সক্ষা ও চেতনা শাণিত হয়।ঢাকা বিশ্ববিদ্যালয়ে সর্বদলীয় ছাত্র সংগ্রাম পরিষদ গড়ে তোলা হয়। ছাত্ররা ৬-দফাসহ ১১-দফা দাবি উত্থাপন করে আন্দোলনকে আরও বেগবান করে। প্রতিটি শিক্ষা প্রতিষ্ঠান, জেলা, মহকুমায় আন্দোলন ছড়িয়ে পড়ে।ক্যান্টনমেন্টের ভিতরেই কোর্ট বসিয়ে মামলার কার্যক্রম পরিচালনা করা শুরু হয়। অপরদিকেজেল, জুলুম, গুলি, ছাত্র হত্যা, শিক্ষক হত্যাসহ নানা নিপীড়ন ও দমন চালাতে থাকে আইয়ুব সরকার।পাকিস্তানি সরকারের পুলিশী নির্যাতন, নিপীড়ন ও দমনের বিরুদ্ধে সাধারণ মানুষ স্বতঃস্ফূর্তভাবে প্রতিরোধ গড়ে তুলতে শুরু করে। তাঁরা রাস্তায় নেমে আসে। সরকারপন্থী সংবাদপত্র থেকে শুরু করে থানা, ব্যাংক, সরকারের প্রশাসনিক দপ্তরে পর্যন্ত হামলা চালাতে শুরু করে। সমগ্র বাংলাদেশ তখন অগ্নিগর্ভে পরিণত হয়।‘আগড়তলা ষড়যন্ত্র মামলা প্রত্যাহার করো, জেলের তালা ভাঙবো শেখ মুজিবকে আনবো, শেখ মুজিবের মুক্তি চাই’-এ ধরনের শ্লোগানে শ্লোগানে স্কুলের ছাত্ররাও রাস্তায় নেমে আসে। এরই এক পর্যায়ে ১৯৬৯ সালের ১৫ই ফেব্রুয়ারি এই মামলার অন্যতম আসামি সার্জেন্ট জহুরুল হককে বন্দিখানায় হত্যা করা হয়। মানুষ ক্ষোভে ফেটে পড়ে। তাঁদের আশংকা হয় এভাবে শেখ মুজিবকেও হত্যা করবে।সাধারণ মানুষ ক্যান্টনমেন্ট আক্রমণ করতে অগ্রসর হয়। জনতা মামলার বিচারক প্রধান বিচারপতির বাড়িতে আগুন ধরিয়ে দেয়। তিনি পশ্চিম পাকিস্তানে পালিয়ে যান।প্রচণ্ড গণআন্দোলনের মুখে ২১-এ ফেব্রুয়ারি আইয়ুব খান আগরতলা মামলা প্রত্যাহার করে নিতে বাধ্য হয়। ২২-এ ফেব্রুয়ারি দুপুরে একটা সামরিক জিপে করে বঙ্গবন্ধু শেখ মুজিবকে ধানমন্ডির বাড়িতে পৌঁছে দেওয়া হয় অত্যন্ত গোপনীয়তার সঙ্গে। অন্য বন্দিদেরও মুক্তি দেয়।ভাষা আন্দোলন- স্বায়ত্বশাসন থেকে স্বাধীনতা: ৬ দফার সফলতাগণআন্দোলনে আইয়ুব সরকারের পতন ঘটে। ক্ষমতা দখল করে সেনাপ্রধান ইয়াহিয়া খান। ৬-দফার ভিত্তিতে ১৯৭০ সালের ৭ই ডিসেম্বর নির্বাচন অনুষ্ঠিত হয়। সমগ্র পাকিস্তানে বঙ্গবন্ধু শেখ মুজিবের নেতৃত্বে আওয়ামী লীগ সংখ্যাগরিষ্ঠতা অর্জন করে।১৯৭০ সালের ৫ই ডিসেম্বর বঙ্গবন্ধু শেখ মুজিব ঘোষণা দেন পূর্ব পাকিস্তানের নাম হবে “বাংলাদেশ”।কিন্তু বাঙালিদের হাতে ক্ষমতা হস্তান্তর না করে ষড়যন্ত্রে লিপ্ত হয় পাকিস্তানি সামরিক জান্তা। জাতির পিতা বঙ্গবন্ধু শেখ মুজিবুর রহমান ১৯৭১ সালের ৭ই মার্চ ঐতিহাসিক ঘোষণা দেন “এবারের সংগ্রাম আমাদের মুক্তির সংগ্রাম, এবারের সংগ্রাম স্বাধীনতার সংগ্রাম।” অসহযোগ আন্দোলনের ডাক দেন বঙ্গবন্ধু। বাংলাদেশের মানুষ তা অক্ষরে অক্ষরে পালন করেন।অসহযোগ আন্দোলন থেকে সশস্ত্র মুক্তিযুদ্ধের মধ্য দিয়ে বিজয় অর্জন করে বাঙালি জাতি। ২৫-এ মার্চ পাকিস্তানি সামরিক জান্তা গণহত্যা শুরু করে। বঙ্গবন্ধু শেখ মুজিব ১৯৭১ সালের ২৬-এ মার্চের প্রথম প্রহরে স্বাধীনতার ঘোষণা দিয়ে যুদ্ধ চালিয়ে যাওয়ার নির্দেশ দেন। ৯-মাসের যুদ্ধ শেষে ১৬ই ডিসেম্বর বাঙালি চূড়ান্ত বিজয় অর্জন করে। বাঙালিরা একটি জাতি হিসেবে বিশ্বে মর্যাদা পায়, পায় জাতিরাষ্ট্র স্বাধীন, সার্বভৌম বাংলাদেশ।শেখ হাসিনা, বাংলাদেশের প্রধানমন্ত্রী","5","https://bangla.dhakatribune.com/articles/opinion/page/5"
"1632474656-1000","https://bangla.dhakatribune.com/","মতামত","https://bangla.dhakatribune.com/articles/opinion","সস্তা শ্রমের দুষ্টচক্রে বাংলাদেশ","https://bangla.dhakatribune.com/opinion/2019/12/23/18285","কর্মসংস্থান সৃষ্টি হয় ব্যবসাবান্ধব পরিবেশ ও নতুন উদ্যোক্তা সৃষ্টির মাধ্যমে। দুঃখজনক হলেও ডুইং বিজনেস ইনডেক্সে ১৮৯ দেশের ভেতর বাংলাদেশের অবস্থান ১৭৬তম
বাংলাদেশে দারিদ্র্যের হার ক্রমহ্রাসমান হলেও ২০১৮ সালে সার্বিক দারিদ্র্যের হার ছিল ২১ দশমিক ৮ শতাংশ। এই বিশাল জনগোষ্ঠীর বেশিরভাগেরই শ্রমের মূল্য অত্যন্ত সস্তা। মাদারীপুরের মনির হোসেন যেদিন দিনমুজরি করতে পারেন সেদিন আয় করেন ৫০০ টাকা, বছরের কয়েকমাস আবার কাজ থাকে না। সবমিলিয়ে তার সারাবছরের দৈনিক গড় আয় ২০০ টাকার খুব বেশি হবে না।Industrial Reserve Force বা শিল্পীয় রিজার্ভ বাহিনী বলে একটি বিষয় আছে, কোনও রাষ্ট্র বা সমাজে বিপুলসংখ্যক মানুষ কর্মহীন থাকলে তাদের শিল্পীয় রিজার্ভ বাহিনীর অন্তর্গত বলে বিবেচনা করা হয়। মূলত মনির হোসেনের মত মানুষদের ওপর ভিত্তি করেই শিল্পীয় রিজার্ভ বাহিনী গড়ে ওঠে, আর এর ফায়দা লোটে কিছু অতি মুনাফালোভী মালিকগোষ্ঠী। বাংলাদেশ একটি অতি ঘনবসতিপূর্ণ দেশ, আমাদের দেশে প্রতি বর্গ কিলোমিটারে ১,১১৫ জন মানুষ বসবাস করে যেখানে পৃথিবীর অন্যতম বৃহৎ জনগোষ্ঠীর দেশ ভারত ও চীনে এই সংখ্যা ৪১৬ ও ১৪৫। এই বিপুল জনগোষ্ঠীর কর্মসংস্থানের সহজলভ্যতা সত্যিই অনেক দূরুহ।কর্মসংস্থান সৃষ্টি হয় ব্যাবসাবান্ধব পরিবেশ ও নতুন উদ্যোক্তা সৃষ্টির মাধ্যমে। দুঃখজনক হলেও ডুইং বিজনেস ইনডেক্সে ১৮৯ দেশের ভেতর বাংলাদেশের অবস্থান ১৭৬তম। ব্যবসাবান্ধব পরিবেশের অভাবও আমাদের দেশে পর্যাপ্ত কর্মসংস্থান সৃষ্টি না হওয়ার পেছনে একটি অন্যতম প্রধান কারণ। আন্তর্জাতিক শ্রমসংস্থার প্রকাশিত “ওয়ার্ল্ড এমপ্লয়মেন্ট অ্যান্ড সোশ্যাল আউটলুক-২০১৮” শীর্ষক প্রতিবেদনের সাথে দেওয়া তথ্য অনুযায়ী, ২০১৬ সালে এদেশে বেকার ছিল ২৮ লাখ, ২০১৯ সালের মধ্যে এই সংখ্যা ৩০ লাখে ওঠার আশঙ্কা করছে তারা।এই বিপুল পরিমাণ দরিদ্র ও বেকার জনগোষ্ঠীকে দিয়ে সহজেই কম বেতনে কাজ করানো যায়। যেখানে কাজ পাওয়াটাই অনেকের জন্য কষ্টসাধ্য সেখানে সস্তা শ্রমের বিষয়টিকে তারা স্বাভাবিক বলেই মেনে নেয়। তাদের অনেকেরই আশংকা থেকে যায় তাদের পরিবর্তে সুবিশাল বেকার বাহিনী বা Industrial Reserve Force থেকে নতুন কাউকে নিয়োগ দিয়ে না দেয়। বাংলাদেশে একজন শ্রমিকের মাসিক গড় আয় ১০৯ মার্কিন ডলার, যেখানে ভারতে শ্রমিকের গড় আয় ২৬৫ মার্কিন ডলার। বাংলাদেশে শুধু কম দামে দিনমজুরই পাওয়া যায় না, উচ্চশিক্ষিত দক্ষ পেশাজীবীদের শ্রমের মূল্যও এখানে কম। একজন প্রকৌশলীর বাংলাদেশে গড় বেতন ২৮৭ মার্কিন ডলার যেখানে ভারতে তা ৪৯২ মার্কিন ডলার ও পাকিস্তানে ৫৯১ মার্কিন ডলার। বাংলাদেশে সবক্ষেত্রেই শ্রমের মূল্য সস্তা। দক্ষিণ এশিয়ায় সবথেকে সস্তা শ্রম পাওয়া যাবে বাংলাদেশে।জাপান ইন্টারন্যাশনাল ট্রেড অর্গানাইজেশন এশিয়া ও প্রশান্ত মহাসাগরীয় ১৯টি দেশের উপর পরিচালিত একটি সমীক্ষায় দেখিয়েছে এই দেশগুলোর ভেতর সবচেয়ে সস্তা দামে শ্রমিক পাওয়া যাবে বাংলাদেশে।বাংলাদেশের বিপুল জনগোষ্ঠী, দারিদ্র্যের হার ও প্রতিবছর কর্মবাজারে বেকার জনগোষ্ঠীর প্রবেশ ইত্যাদি কারনে শিল্পীয় রিজার্ভ বাহিনীর পরিধি প্রতিনিয়ত বড় হচ্ছে। একশ্রেণীর অসাধু মালিকপক্ষ এই সুযোগকে কাজে লাগিয়ে প্রতিনিয়ত কর্মরতদের ন্যায্যমূল্য থেকে বঞ্চিত করে চলছে। সার্বিক বিষয়টি সস্তা শ্রমের এক অশুভ দুষ্টচক্রে পরিণত হয়েছে। এই দুষ্টচক্রে সবথেকে ক্ষতিগ্রস্ত হচ্ছে এদেশের শ্রমজীবী মানুষ। রাত-দিন পরিশ্রম করেও তাদের ভাগ্যের চাকা ঘোরে না। মানসম্পন্ন একটি জীবনের স্বপ্ন তাদের কাছে অধরাই থেকে যায়। গড়পড়তা দিনে ১৮৫ টাকা আয় করে পরিবার নিয়ে জীবন ধারণ করা কতখানি সম্ভব বিষয়টি হৃদয় দিয়ে অনুধাবন করলে কিছুটা হলেও উপলব্ধি করা যায়। সত্যিকার টেকসই উন্নয়নের জন্য শ্রমের যথাযথ মূল্য দিতে হবে, অন্যথায় মানবেতর জীবনযাপনের অজস্র গল্পে একসময় আকাশ-বাতাস ভারী হয়ে যাবে। সস্তা শ্রমের এক অশুভ দুষ্টচক্র থেকে আমরা কবে বেরিয়ে আসতে পারব সেটিই হবে আগামীদিনের প্রধানতম চ্যালেঞ্জ।ফজলে রাব্বী খান, প্রকৌশলী ও কলামিস্ট*****************************************************************************************************************প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনও ধরনের দায় নেবে না।","6","https://bangla.dhakatribune.com/articles/opinion/page/6"
"1632474722-1011","https://bangla.dhakatribune.com/","মতামত","https://bangla.dhakatribune.com/articles/opinion","করোনাভাইরাস পরবর্তী বিশ্ব","https://bangla.dhakatribune.com/opinion/2020/04/02/21825","আমরা কি বিভেদের রাস্তায় হাঁটবো নাকি আমরা বৈশ্বিক সংহতির পথ বেছে নেব, আমরা যদি বিভেদকে বেছে নিই তবে এটি কেবল সঙ্কটকালকে আরও দীর্ঘায়িত করবে না বরং ভবিষ্যতে আরও ভয়াবহ বিপর্যয়ের কারণ হবে
“এই ঝড় অতিক্রান্ত হবে, কিন্তু যেই সিদ্ধান্তগুলো আমরা এখন গ্রহণ করবো সেগুলো আমাদের জীবনধারাকে সামনের বছরগুলোতে তাৎপর্যপূর্ণভাবে বদলে দিতে পারে”মানব প্রজাতি বর্তমানে এক বৈশ্বিক সঙ্কট মোকাবিলা করছে। যা সম্ভবত আমাদের প্রজন্মের দেখা সবচেয়ে বড় সঙ্কট। সামনের কয়েক সপ্তাহে মানুষজন এবং সরকারসমূহ যে সিদ্ধান্তগুলো নিতে যাচ্ছে তা সম্ভবত সামনের বছরগুলোতে বিশ্বের রূপরেখা নির্ধারণ করে দিতে পারে। এগুলো যে শুধু আমাদের স্বাস্থ্যসেবা ব্যবস্থাকে আকার দেবে তা নয়, বরং আমাদের অর্থনীতি, রাজনীতি এবং সংস্কৃতিকেও বদলে দিতে পারে। আমাদের খুব দ্রুত ও স্পষ্ট পদক্ষেপ নিতে হবে। আমাদেরকে অবশ্যই আবার এই পদক্ষেপসমূহের সুদূরপ্রসারী প্রভাব সম্পর্কেও সচেতন হতে হবে। বিকল্প পদক্ষেপগুলোর মধ্যে থেকে একটি বাছাই করার সময় আমাদের নিজেদের শুধুমাত্র এটি জিজ্ঞেস করলেই চলবে না যে, আমরা এই তাৎক্ষণিক সঙ্কট থেকে কিভাবে পার পাবো, বরং এটাও মাথায় রাখতে হবে যে ভবিষ্যতে এই ঝড় পরবর্তী সময়ে আমরা কোন ধরনের বিশ্বে বসবাস করতে চাই। হ্যাঁ, এই বিপদ একদিন শেষ হয়ে যাবে, বেশীরভাগ মানুষ-ই টিকে থাকবে-কিন্তু আমরা এক ভিন্ন পৃথিবীতে বসবাস করবো। অনেকগুলো স্বল্প-মেয়াদী জরুরি পদক্ষেপ বা ব্যবস্থাপনা আমাদের জীবনের নিত্য অনুষঙ্গ হয়ে উঠবে। আর এটাই জরুরি ব্যবস্থার প্রকৃতি। এগুলো ঐতিহাসিক প্রক্রিয়াগুলোকে দ্রুতই এগিয়ে নিয়ে আসে। স্বাভাবিক সময়ে যে সিদ্ধান্তগুলো বছরের পর বছর ঝুলে থাকে সেগুলো জরুরি সময়ে কয়েক ঘণ্টার মধ্যে বস্তবায়িত হয়ে যায়। অপরিণত এবং এমনকি বিপদজনক প্রযুক্তির ব্যবহারও শুরু হতে পারে, কারণ কিছু না করার বিপদ এর চেয়েও বড় হয়ে সামনে আসে। সমগ্র দেশগুলো বড়সড় ধরনের সামাজিক পরীক্ষণের গিনিপিগ হিসেবে ব্যবহৃত হয়। কি ঘটবে যখন সবাই বাড়িতে বসে কাজ করা শুরু করবে কিংবা নির্দিষ্ট দূরত্ব রেখে যোগাযোগ করবে? কি ঘটবে যখন সকল বিদ্যালয় ও বিশ্ববিদ্যালয়গুলো অনলাইন ব্যাবস্থায় চলতে শুরু করবে? স্বাভাবিক সময়ে সরকারগুলো, ব্যাবসা প্রতিষ্ঠানসমূহ এবং শিক্ষা বোর্ডগুলো কখনোই এমন ধরনের পরীক্ষা চালানোর জন্য রাজি হতো না। কিন্তু এটি কোনো স্বাভাবিক সময় নয়।এই সঙ্কটকালে আমরা নির্দিষ্ট করে বললে দুটি গুরুত্বপূর্ণ পছন্দের মুখোমুখি হয়েছি। প্রথমটি হচ্ছে সর্বগ্রাসী নজরদারি (টোটালিটেরিয়ান সার্ভিলিয়েন্স) এবং নাগরিক ক্ষমতায়ণের মধ্যেকার পছন্দ, এবং দ্বিতীয়টি হচ্ছে জাতীয়তাবাদী বিচ্ছিন্নতা এবং বৈশ্বিক সংহতির মধ্যেকার পছন্দ। চামড়ার নিচে নজরদারিমহামারি ঠেকানোর জন্য সমগ্র জনগোষ্ঠীসমূহের কিছু নির্দিষ্ট নিয়ম-কানুন মেনে চলতে হয়। এইটা সূচারু রূপে বস্তবায়ন করার জন্য প্রধানত দুইটি পথ খোলা আছে। সরকারের জন্য একটি হলো মানুষজনকে পর্যবেক্ষণ করা, এবং যারা নিয়ম মানবে না তাদের ধরে শাস্তি দেওয়া। আজ মানব ইতিহাসে এই প্রথমবারের মতো প্রযুক্তি সবাইকে সব সময় পর্যবেক্ষণ করার সক্ষমতাকে সম্ভবপর করেছে। পঞ্চাশ বছর আগে, কেজিবি দুইশ চল্লিশ মিলিয়ন সোভিয়েত নাগরিককে দিনে চব্বিশ ঘন্টা অনুসরণ করতে পারতো না, কিংবা কেজিবি যে সকল তথ্যাদি সংগ্রহ করতে পারতো সেগুলোকে সুষ্ঠুভাবে প্রক্রিয়াধীন করার আশাও করতে পারতো না। কেজিবি নির্ভর করতো মানব এজেন্ট ও বিশ্লেষতদের উপর, এবং মানব এজেন্ট দিয়ে প্রত্যেক নাগরিককে অনুসরণ করা সম্ভবপরও ছিলো না। কিন্তু বর্তমানে সরকারগুলো রক্ত-মাংসের চরের পরিবর্তে সর্বব্যাপী সেন্সর এবং শক্তিশালী অ্যালগরিদমসমূহের উপর নির্ভর করতে পারে।করোনাভাইরাস সৃষ্ট মহামারির সাথে যুদ্ধ করতে গিয়ে অনেকগুলো সরকার ইতোমধ্যেই নতুন ধরনের নজরদারির কৌশল প্রয়োগ করা শুরু করেছে। সবচেয়ে চোখে পড়ার মতো হলো চীন। চীন মানুষজনের স্মার্টফোনগুলোকে ঘনিষ্ঠভাবে সার্বক্ষণিক পর্যবেক্ষণের মধ্যে দিয়ে মুখাবয়ব চিহ্নিত করতে সক্ষম লাখ লাখ ক্যামেরাসমূহের ফায়দা নিয়েছে এবং মানুষজনকে বাধ্য করেছে তাদের শরীরের তাপমাত্রা ও স্বাস্থ্যগত অবস্থা নিয়মিত পরীক্ষা করে রিপোর্ট করতে। চায়নিজ কর্তৃপক্ষ এর মধ্য দিয়ে সন্দেহভাজন করোনাবাহকদের চিহ্নিত করার পাশাপাশি তাদের চলাচলকে অনুসরণ করতে পেরেছে এবং তাদের সংস্পর্শে আসা যে কাউকেও বের করে ফেলতে সক্ষম হয়েছে। এমন কতগুলো মোবাইল অ্যাপ্লিকেশন তারা উদ্ভাবন করেছে যেগুলো নাগরিকদের সংক্রামিত রোগীদের সান্নিধ্য সম্পর্কে সতর্ক করেছে। এই ধরনের প্রযুক্তির ব্যবহার কেবলমাত্র পূর্ব এশিয়াতেই সীমাবদ্ধ নেই, সম্প্রকি ইসরায়েলের প্রধানমন্ত্রী নেতানিয়াহু ইসরায়েলের নিরাপত্তা সংস্থাকে করোনাভাইরাসে সংক্রামিত রোগী সনাক্ত করার জন্য উচ্চ ক্ষমতা সম্পন্ন নজরদারি প্রযুক্তি ব্যবহারের নির্দেশনা দিয়েছেন, যেগুলো কিনা ইতোপূর্বে সাধারণত সন্ত্রাস দমনে ব্যবহৃত হয়ে আসছিলো। যখন কিনা এই সংক্রান্ত সংসদীয় উপ-কমিটি এই পদক্ষেপের বিরোধিতা করলো, নেতানিয়াহু তখন তার নিজস্ব ক্ষমতাবলে এটিকে “জরুরি বিধি” হিসেবে ঘোষণা করে।এখন আপনি বলতেই পারে যে, এগুলো নতুন কিছুই নয়। সাম্প্রতিক বছরগুলোতে সরকারসমূহ এবং কর্পোরেশনগুলো মানুষকে অনুসরণ, পর্যবেক্ষণ এবং সুনিপুণভাবে পরিচালনা করার জন্য অত্যাধুনিক প্রযুক্তি ব্যবহার করে আসছে। তবুও এত কিছুর পরেও আমরা যদি সতর্ক না হই তবে মহামারির এই সময় নজরদারির ইতিহাসে এক চরম মুহূর্ত হয়ে থাকবে। এটা শুধুমাত্র এইজন্য হবে না যে, এতদিন ধরে গণ-নজরদারির প্রযুক্তি ব্যাবহারে যেসব দেশ অনাকাঙ্খা দেখিয়েছে সেগুলো এসব প্রযুক্তির ব্যবহার বর্তমান পরিস্থিতিতে শুরু করতে পারে, বরং পাশাপাশি এই মহামারির সময় “চামড়ার উপর” থেকে “চামড়ার নিচে” নজরদারি শুরুর নাটকীয় পরিবর্তনের সন্ধিক্ষণ হয়ে থাকতে পারে। এতদিন পর্যন্ত যখনি কারও আঙ্গুল তার স্মার্টফোন স্পর্শ করেছে এবং কোন লিঙ্কে চাপ দিয়েছে, সরকার ওয়াকিবহাল হতে চাইতো যে তার আঙ্গুল ঠিক কোন বিষয়টি জানার জন্য আগ্রহী, কিন্তু করোনাভাইরাসের এই সময়ে আগ্রহের জায়গার বদল ঘটেছে, সরকার এখন জানতে চায়, যে আঙ্গুলটি স্মার্টফোন স্পর্শ করেছে সেই আঙ্গুলের তাপমাত্রা কতো এবং ওই আঙ্গুলের নিচের রক্তচাপ কত। জরুরি পুডিংনজরদারি নিয়ে আলোচনায় যে সমস্যাটি প্রথমেই সামনে আসে তা হলো, আমরা আসলে কেউই সঠিকভাবে জানি না যে আমাদের কিভাবে নজরদারির মধ্যে রাখা হয়েছে এবং সামনের বছরগুলো আরো কি কি এখানে যুক্ত হতে পারে, বিশেষ করে যখন নজরদারি করার প্রযুক্তির বিকাশ ভয়াবহ গতিতে ঘটছে। দশ বছর আগেও যা মনে হতো বৈজ্ঞানিক কল্পকাহিনী তা এখন পুরনো খবর। এখন চিন্তার খাতিরে মনে করা যাক, কোন এক অনুমিত সরকার চাচ্ছে যে প্রত্যোক নাগরিক একটি বায়োমেট্রিক ব্রেসলেট পরবে যা চব্বিশ ঘন্টা তাদের শরীরের তাপমাত্রা এবং হৃদক্রিয়ার হার পর্যবেক্ষণ করবে, এবং এ থেকে প্রাপ্ত তথ্যাদি সরকারের অ্যালগরিদম এর সাহায্য পুঞ্জীভুত করা হবে এবং বিশ্লেষণ করা হবে। অ্যালগরিদম আপনি নিজে জানার আগে জেনে যাবে আপনি অসুস্থ কিনা, তারা আরো জেনে যাবে যে আপনি কোথায় ছিলেন বা কার সাথে দেখা করেছেন। এতে করে সংক্রমনের শেকলগুলোকে চরমভাবে সংক্ষিপ্ত করা যেতে পারে, এমনকি একবারে পুরোপুরি কেটেও ফেলা যেতে পারে। এরকম একটি ব্যবস্থা কয়েকদিনের মধ্যেই যুক্তিতর্ক সাপেক্ষে মহামারি থামিয়ে দিতে পারে। শুনতে খুব দুর্দান্ত লাগছে, তাই না?এরকম একটি ব্যবস্থার নেতিবাচক দিক অবশ্যই এটি হবে যে, এই ব্যবস্থা এক আতঙ্কজনক নতুন নজরদারিকে বৈধতা প্রদান করবে। উদাহরণস্বরুপ, যদি আপনি জানতে পেরে যান যে, আমি সিএনএন নয় বরং ফক্স নিউজের কোন সংবাদ লিঙ্কে চাপ দিয়েছি, তা আপনাকে আমার রাজনৈতিক দর্শন সম্পর্কে এমনকি হয়তো আমার ব্যক্তিত্ব সম্পর্কে কিছু ধারণা দিতে পারে। কিন্তু আপনি যদি এটি পর্যবেক্ষণ করতে পারেন যে যখন আমি ওই লিঙ্কের ভিডিওটি দেখছি তখন আমার শরীরের তাপমাত্রায়, রক্তচাপে এবং হৃদক্রিয়ার হারে কি ঘটছে তাহলে আপনি জেনে যাবেন, কিসব বিষয় আমাকে হাসাতে পারে, কি আমাকে কাঁদাতে পারে, এবং কি ধরনের বিষয়াদি আমাকে সত্যি সত্যিই রাগিয়ে দেয়। এটা মনে রাখা খুব গুরুত্বপূর্ণ যে, জ্বর এবং কাশির মতনই রাগ, আনন্দ, বিরক্তি এবং ভালোবাসা একেকটি জৈবিক প্রপঞ্চ। যদি কর্পোরেশন এবং সরকারগুলো আমাদের এই ধরনের তথ্য উপাত্ত গণহারে সংগ্রহ করা শুরু করে তবে তারা আমাদের নিজেদের চাইতেও আমাদেরকে অনেকগুণ বেশি ভালো জানতে পেরে যাবে, এবং তখন তারা শুধুমাত্র আমাদের অনুভূতিগুলো যে অনুমান করতে পারবে শুধু তা নয় বরং আমাদের অনুভূতিগুলোতে সুনিপুণভাবে পরিচালিতও করতে পারবে, ফলে তারা আমাদের কাছে যা খুশি তাই বিক্রি করতে পারবে-হোক সেটা কোনো পণ্য বা কোনো রাজনীতিবিদ। বায়োমেট্রিক এই পর্যবেক্ষণ প্রণালীর তুলনায় ক্যামব্রিজ এর বিশ্লেষকদের তথ্য হ্যাকিংয়ের কৌশলকে মনে হবে প্রস্তর যুগের কিছু একটা। নিজেকে কল্পনা করুন উত্তর কোরিয়াতে, যেখানে ২০৩০ সাল নাগাদ সবাই চব্বিশ ঘন্টা এমন বায়োমেট্রিক ব্রেসলেট পরছে এবং আপনি মহান নেতার বক্তব্য শুনছেন, সে মুহূর্তে ব্রেসলেট আপনার রেগে যাওয়ার লক্ষণ সনাক্ত করতে পারলে আপনি শেষ।আপনি অবশ্যই বায়োমেট্রিক নজরদারিকে জরুরি অবস্থার সাপেক্ষে অস্থায়ী একটা ব্যবস্থা হিসেবে গ্রহণ করতে পারেন, যা জরুরি অবস্থা অতিক্রান্ত হবার সাথে সাথে রহিত করা হবে। কিন্তু এরকম অস্থায়ী পদক্ষেপগুলোর নোংরা একটা স্বভাবই হলো এগুলো জরুরি অবস্থা শেষের পরেও থেকে যায়, বিশেষ করে যখন সব সময়ই নতুন জরুরি অবস্থা তৈরির সম্ভাবনা থেকে যায়। উদাহরণস্বরুপ, আমার স্বদেশ ইসরায়েল ১৯৪৮ সালে এর স্বাধীণতা যুদ্ধের সময় সংবাদ সেন্সরশীপ এবং পুডিং তৈরির জন্য বিশেষ বিধি রেখে জমি বজেয়াপ্তকরণ (আমি মোটেও মজা করছি না) থেকে শুরু করে বেশ কয়েকটি অস্থায়ী ব্যবস্থা গ্রহণযোগ্য করে তুলেছিলো, স্বাধীনতা যুদ্ধ জয় হলো দীর্ঘকাল হয়েছে, কিন্তু ইসরায়েল কখনোই জরুরি অবস্থা শেষ এমন ঘোষণা দেয়নি, এবং ১৯৪৮ সালের অনেকগুলো “অস্থায়ী” ব্যবস্থা বাতিল করতে ব্যর্থ হয়েছে (জরুরি পুডিং ডিক্রিটি দয়া করে ২০১১ সালে বাতিল করা হয়েছে)। ঠিক তেমনি যখন করোনাভাইরাস হতে সংক্রমণ যখন শূণ্যতে নেমে আসবে তখনো তথ্যলোভী সরকারগুলো দ্বিতীয়বার করোনাভাইরাসের সংক্রমণের ভয়ের কথা বলে বায়োমেট্রিক নজরদারিত্ব জারি রাখতে পারে, অথবা বলতে পারে মধ্য আফ্রিকায় ইবোলার নতুন প্রাদুর্ভাবের সম্ভাবনা দেখা দিয়েছে, অথবা বলতে পারে.......নিশ্চয়ই বুঝতে পারছেন। আমাদের ব্যক্তিগত গোপনীয়তা নিয়ে সাম্প্রতিক বছরগুলোতে একটা বড়সড় লড়াই চলছে, করোনাভাইরাস সৃষ্ট সঙ্কট হতে পারে এই লড়াইয়ের একটা চূড়ান্ত বিন্দু, কেননা যখন মানুষকে গোপনীয়তা এবং স্বাস্থ্য এই দুইয়ের মধ্যে একটি বাছাই করতে বলা হবে, তারা স্বাভাবিকভাবেই স্বাস্থ্য-কে বেছে নিবে।সাবান পুলিশমানুষকে স্বাস্থ্য এবং গোপনীয়তা এই দুইয়ের মাঝে একটি বাছাই করতে বলার মধ্যেই সমস্যার শেকড় নিহিত। কেননা এটা একটা মিথ্যা বাছাই, আমরা স্বাস্থ্য এবং গোপনীয়তা উভয়ই ভোগ করতে পারি এবং আমাদের তা পারা উচিতও। আমরা আমাদের স্বাস্থ্য সুরক্ষা করতে পারি এবং করোনাভাইরাস সৃষ্ট মহামারি থামিয়ে দিতে পারি, তবে তা নিরঙ্কুশ নজরদারি ব্যবস্থা প্রতিষ্ঠার মধ্যে দিয়ে নয় বরং আমরা এটা করতে পারি নাগরিকদের ক্ষমতায়ণের মাধ্যমে। সাম্প্রতিক সপ্তাহগুলোতে করোনাভাইরাস মহামারি নিয়ন্ত্রণ এর সবচেয়ে সফল প্রচেষ্টাগুলোর কয়েকটি সংগঠিত হয়েছে দক্ষিণ কোরিয়া, তাইওয়ান ও সিঙ্গাপুরে। যদিও এই দেশগুলো নাগরিকদের ট্র্যাকিং অ্যাপ্লিকেশন গুলোর কিছুটা ব্যবহার করেছিলো কিন্তু তারা মূলত ব্যাপক আকারে পরীক্ষা, সৎ প্রতিবেদন দাখিল এবং সু-জ্ঞাত জনগণের ঐচ্ছিক সহযোগিতার উপর সবচেয়ে বেশি নির্ভর করেছে। কেন্দ্রীভূত পর্যবেক্ষণ ব্যবস্থা এবং কঠোর শাস্তি প্রদানই মানুষকে কার্যকরী নিয়ম মেনে চলানোর একমাত্র পথ নয়। যখন মানুষকে বৈজ্ঞানিক তথ্যগুলো জানানো হয় এবং যখন মানুষ তাদের সরকারি কর্তৃপক্ষকে এ সমস্ত তথ্যগুলো জানানোর জন্য বিশ্বাস করে তখন নাগরিকরা তাদের কাঁধের উপর দিয়ে কোনো বড় ভাইয়ের নজরদারি বাদেই সঠিক কাজগুলো করতে পারে। একটি স্ব-প্রণোদিত এবং ভালোরুপে ওয়াকিবহাল জনগোষ্ঠী স্বাভাবিক ভাবেই একটি তদারকি করা অজ্ঞ জনগোষ্ঠীর চেয়ে অনেক শক্তিশালী এবং কার্যকর হবে। উদাহরণস্বরূপ ধরা যাক, সাবান দিয়ে নিজের হাত ধোয়ার বিষয়টি। এটি মানব স্বাস্থ্যবিজ্ঞানে সর্বকালের সেরা অগ্রগতি হিসেবে বিবেচিত। এই নিতান্ত সাধারণ কাজটি প্রতি বছর লক্ষ লক্ষ জীবন রক্ষা করে। এখন আমরা এটিকে একেবারে স্বাভাবিক হিসেবে দেখলেও, কেবলমাত্র ঊনবিংশ শতাব্দীতে বিজ্ঞানীরা সাবান দিয়ে হাত ধোয়ার গুরুত্ব আবিষ্কার করেছিলো। এর আগে এমনকি ডাক্তার ও নার্সরাও এক সার্জিক্যাল অপারেশন থেকে অন্যটিতে সাবান দিয়ে হাত না ধুয়েই চলে যেতো। আজ শতকোটি মানুষ প্রতিদিন সাবান দিয়ে হাত ধোয় এ জন্য নয় যে তারা সাবান পুলিশ এর ভয়ে আছে বরং এ জন্য যে তারা বিষয়টির গুরুত্ব সম্পর্কে অবগত। আমি আমার হাত সাবান দিয়ে ধুই কারণ আমি ভাইরাস ও ব্যাক্টেরিয়া সম্পর্কে জানি, এবং আমি বুঝতে পেরেছি যে এই ক্ষুদ্র প্রাণীসত্তাগুলো বিভিন্ন রোগের কারণ এবং আমি জানি যে সাবান এগুলোকে অপসারণ করতে পারে। কিন্তু এ রকম সম্মতি এবং সহযোগিতার পর্যায় অর্জন করতে হলে আপনার দরকার আস্থা। মানুষের বিজ্ঞানকে, তাদের সরকারি কর্তৃপক্ষকে এবং গণমাধ্যমকে বিশ্বাস করতে হবে। বিগত কয়েক বছরে দায়িত্বজ্ঞানহীন রাজনীতিবিদরা ইচ্ছাকৃতভাবে বিজ্ঞানের উপর, সরকারি কর্তৃপক্ষের উপর এবং গণমাধ্যমের উপর মানুষের বিশ্বাসকে কমিয়ে দিয়েছে। এখন এই একই দায়িত্বজ্ঞানহীন রাজনীতিবিদরা সঠিক কাজ করার জন্য জনসাধারণের উপর ভরসা করা যায় না এই যুক্তি দিয়ে কর্তৃত্ববাদের উঁচু রাস্তা ধরে এগোনোর জন্য প্রলোভিত হতে পারে। সাধারণত, যেই বিশ্বাস বছরের পর বছর ধরে হারিয়েছে তা রাতারাতি পুনরায় তৈরি করা যায় না। কিন্তু এখন কোনো স্বাভাবিক সময় নয়। সঙ্কটের মুহূর্তে মানসিকতাও খুব দ্রুত বদলে যেতে পারে। আপনার সহোদরদের সাথে বছরের পর বছর আপনার তিক্ত সম্পর্ক থাকতে পারে কিন্তু যখন খুব জরুরি কিছু ঘটে যায় আপনি হঠাৎ তাদের প্রতিও বিশ্বাসের এক গোপন জলাধার আবিষ্কার করেন এবং একে অপরকে সাহায্য করার জন্য ছুটে যান। নজরদারি ব্যবস্থা গড়ে তোলার পরিবর্তে তাই বিজ্ঞান, সরকারি কর্তৃপক্ষ এবং গণমাধ্যমের প্রতি মানুষের বিশ্বাস ফিরিয়ে আনার ক্ষেত্রে এখনো খুব বেশি দেরি হয়ে যায়নি। আমাদের অবশ্যই নতুন প্রযুক্তিগুলোকেও কাজে লাগাতে হবে, তবে এই প্রযুক্তিগুলোকে ব্যবহার করতে হবে নাগরিকদের ক্ষমতায়ণের জন্য। আমার শরীরের তাপমাত্রা এবং রক্তচাপ পর্যবেক্ষণে আমার কোনো আপত্তি নেই, তবে সেই তথ্যাদি ব্যবহার করে একটি সর্বক্ষমতাধর সরকার গঠন উচিত নয়। বরং সেই তথ্যাদি যাতে করে আমাকে আরো সচেতনভাবে ব্যাক্তিগত পছন্দের ক্ষেত্রে সহায়তা করে এবং সরকারকে তার সিদ্ধান্তসমূহের জন্য জবাবদিহিতার আওতায় আনার জন্য ব্যবহার করা হয়।যদি আমি আমার স্বাস্থ্যগত অবস্থা চব্বিশ ঘন্টা পর্যবেক্ষণ করতে পারি, তবে আমি শুধু এটাই জানবো না যে আমি অপরের জন্য স্বাস্থ্য ঝুঁকি বয়ে বেড়াচ্ছি কিনা, আমি এটাও জানতে পারবো যে কোন কোন অভ্যাসগুলো আমার স্বাস্থ্যর জন্য উপকারি। এবং আমি যদি করোনাভাইরাস ছড়িয়ে পড়া সংক্রান্ত নির্ভরযোগ্য পরিসংখ্যানে প্রবেশাধিকার পাই এবং বিশ্লেষণের সুযোগ পাই তবে আমি বুঝতে পারবো সরকার কি সত্যি বলছে কিনা এবং মহামারি নিয়ন্ত্রণে সঠিক নীতি গ্রহণ করেছে কিনা। যখন মানুষ নজরদারির কথা বলে তখন একটা বিষয় স্মরণ রাখা জরুরি যে, একই নজরদারির প্রযুক্তির মাধ্যমে সরকার যেমন ব্যক্তিবর্গকে পর্যবেক্ষণ করতে পারে তেমনি ব্যক্তিরাও পারে সরকারকে পর্যবেক্ষণ করতে। সুতরাং, করোনাভাইরাস মহামারি নাগরিকত্বের এক বিরাট পরীক্ষা। সামনের দিনগুলিতে আমাদের প্রত্যেকের উচিৎ ভিত্তিহীন ষড়যন্ত্র তত্ত্বসমূহ এবং স্বার্থবাদী রাজনীতিবিদদের বাদ দিয়ে বৈজ্ঞানিক তথ্য এবং স্বাস্থ্যসেবা বিশেষজ্ঞদের উপর নির্ভর করা। আমরা যদি সঠিক সিদ্ধান্তটি নিতে ব্যর্থ হই তবে আমরা আমাদের সাস্থ্য সুরক্ষার জন্য এটিকে একমাত্র উপায় ভেবে বসে আমাদের মহামূল্যবান স্বাধীনতা হারিয়ে ফেলতে পারে।আমাদের প্রয়োজন একটি বৈশ্বিক পরিকল্পনাদ্বিতীয় যে গুরুত্বপূর্ণ বাছাইয়ের মুখোমুখি আমরা দাঁড়িয়ে তা হলো জাতীয়তাবাদী বিচ্ছিন্নতা এবং বৈশ্বিক সংহতির মধ্যেকার একটি পছন্দ করার বিষয়। খোদ মহামারি এবং এর ফলাফলস্বরুপ যে অর্থনৈতিক সঙ্কট, উভয়ই বৈশ্বিক সমস্যা। এগুলো শুধুমাত্র বৈশ্বিক সহযোগিতার মধ্য দিয়েই কার্যকরভাবে সমাধান করা সম্ভব। প্রথমত এবং প্রধানত এই ভাইরাসকে পরাজিত করতে হলে আমাদের বৈশ্বিকভাবে তথ্য আদান-প্রদান জরুরি। ভাইরাসের উপর মানুষের এটা সবচেয়ে বড় সুবিধা। চীনের একটি করোনাভাইরাস এবং মার্কিন যুক্তরাষ্ট্রের একটি করোনাভাইরাস কিভাবে মানুষকে সংক্রমিত করা যায় সে বিষয়ে নিজেদের মধ্যে পরামর্শ আদান-প্রদান করতে পারবে না, কিন্তু চীন মার্কিন যুক্তরাষ্ট্রকে করোনাভাইরাস সম্পর্কে এবং একে কিভাবে মোকাবিলা করা যায় সে বিষয়ে বহু গুরুত্বপূর্ণ শিক্ষা দিতে পারে। এভাবে মিলানে একজন ইতালিয়ান ডাক্তার যা আবিষ্কার করবে তা দিয়ে সন্ধ্যা নাগাদ তেহরানে বহু প্রাণ বাঁচানো সম্ভবপর হতে পারে। যখন কিনা যুক্তরাজ্য সরকার বেশ কয়েকটি নীতি নিয়ে দ্বিধা-দ্বন্দ্বে থাকে তখন তারা কোরিয়ানদের সহায়তা নিতে পারে যারা কিনা এক মাস আগেই এমন দোটানার মুখোমুখি হয়েছিলো। তবে এমনটা ঘটবার জন্য আমাদের প্রয়োজন বৈশ্বিক সহযোগিতা ও আস্থা। দেশগুলোর উচিত খোলাখুলিভাবে তথ্য ভাগাভাগি করা এবং নম্রভাবে পরামর্শ চাওয়া, এবং একইসাথে প্রাপ্ত তথ্যাদি এবং অন্তদৃষ্টিগুলোর উপর আস্থা রাখা। আমাদের আরো যেটা প্রয়োজন তাহলো পরীক্ষার জন্য প্রয়োজনীয় কিটস্ এবং শ্বাসযন্ত্রের মেশিনগুলোন মত অপরিহার্য চিকিৎসা সরঞ্জমাদি উৎপাদন ও বন্টনের একটি বৈশ্বিক প্রচেষ্টা। প্রতিটি দেশ আলাদা করে স্থানীয়ভাবে এটা করার চেষ্টা না করে এবং যা কিছু পাওয়া যায় তাই সংগ্রহ করার পরিবর্তে একটি সমন্বিত বৈশ্বিক প্রচেষ্টা জীবন রক্ষাকারী সরঞ্জমাদির উৎপাদন এবং এগুলোর সুষ্ঠ বন্টনকে তীব্রভাবে ত্বরান্বিত করতে পারে। যুদ্ধের সময় যেভাবে দেশগুলো তাদের মূল শিল্পগুলোকে জাতীয়করণ করে তেমনি করোনাভাইরাসের সাথে মানুষের এই যুদ্ধে আমাদের মূল উৎপাদন লাইনগুলোকে আরো “মানবিক” করে তোলার প্রয়োজন হতে পারে। কয়েকটি করোনাভাইরাস কেইস পাওয়া একটি ধনী রাষ্ট্র বহু করোনাভাইরাস কেইস পাওয়া একটি দরিদ্র রাষ্ট্রকে মূল্যবান সরঞ্জমাদি দিয়ে সাহায্য করা উচিত এই বিশ্বাস রেখে যে, যদি এবং পরবর্তী সময়ে তাদের সাহায্যর প্রয়োজন হয় তবে অন্যান্য দেশ তাদের সহায়তায় এগিয়ে আসবে।আমরা চিকিৎসা কর্মীদের পুল করার ক্ষেত্রেও একই ধরনের বৈশ্বিক প্রচেষ্টার কথা ভাবতে পারি। বর্তমানে কম ক্ষতিগ্রস্ত দেশগুলো বিশ্বের সবচেয়ে ক্ষতিগ্রস্ত অঞ্চলগুলোতে তাদের প্রয়োজনের সময় সহায়তা ও মূল্যবান অভিজ্ঞতা অর্জনের জন্য চিকিৎসাকর্মীদের পাঠাতে পারে, এতে করে পরবর্তীতে যদি মহামারির কেন্দ্র পরিবর্তন হয় তবে বিপরীত দিক থেকে সাহায্য আসা শুরু করবে। অর্থনৈতিক ক্ষেত্রেও বৈশ্বিক সহযোগিতার নিদর্শন অতীব প্রয়োজন। অর্থনীতি এবং সরবরাহ চেইনের বৈশ্বিক প্রকৃতি বিবেচনায় নিয়ে যদি প্রত্যেকিটি সরকার অন্যদের সম্পূর্ন উপেক্ষা করে নিজেদের কাজ করে যায় তবে তার ফলাফল হবে বিশৃঙ্খলা ও এক গভীর সঙ্কট। আমাদের কার্যপদ্ধতির একটি বৈশ্বিক পরিকল্পনা প্রয়োজন এবং তা খুব দ্রুতই প্রয়োজন।আরেকটি প্রয়োজনীয় বিষয় হলো একটি ভ্রমণ সংক্রান্ত মতানৈক্য পৌঁছানো। কয়েকমাস ধরে একটানা সকল আন্তর্জাতিক ভ্রমণ নিষেধাজ্ঞা ভয়াবহ সমস্যার সৃষ্টি করবে এবং করোনাভাইরাসের বিরুদ্ধে যুদ্ধকে বাধাগ্রস্ত করবে। বিজ্ঞানী, ডাক্তার, সাংবাদিক, রাজনীতিবিদ এবং ব্যাবসায়ীদের মতন জরুরি ভ্রমনকারীরা যাতে দেশগুলোর সীমানা পার হতে পারে সেজন্য দেশগুলোকে সহযোগিতামূলক মনোভাব পোষণ করতে হবে। ভ্রমনকারীদের নিজে দেশের সীমানায় পরীক্ষা করার একটা বৈশ্বিক মতানৈক্যর মাধ্যমে এটা ঘটতে পারে। যদি কেউ নিশ্চিত হয় যে শুধুমাত্র সতর্কভাবে পরীক্ষা করার মধ্যে দিয়ে ভ্রমনকারীদের উড়োজাহাজে চড়ার ছাড়পত্র দেওয়া হয়েছে তবে তারা ভ্রমনকারীদের তাদের দেশে গ্রহণ করতে আপত্তি করবে না।দুর্ভাগ্যক্রমে বর্তমানে দেশগুলি উপর্যুক্ত বিষয়গুলোর কোনোটিই তেমনভাবে কেউ করছে না। যেন মনে হচ্ছে সবাই একটা সংঘবদ্ধ পক্ষাগাতগ্রস্ততায় ভুগছে। মনে হচ্ছে এই পরিস্থিতিতে কোন প্রাপ্তবয়স্ক কেউ আশেপাশে নেই। কেউ একজন আশা করতেই পারে যে ইতোমধ্যে কয়েক সপ্তাহ আগে বিশ্ব নেতাদের একটি জরুরি বৈঠকে সাধারণ কর্মপরিকল্পনা করা হয়েছে, কিন্তু তেমনটা হয়নি। জি৭ নেতারা এই সপ্তাহে একটা ভিডিও কনফারেন্স আয়োজন করলে এমন কোনো পরিকল্পনা সেখান থেকেও আসেনি। ২০০৮ সালের অর্থনৈতিক সঙ্কট এবং ২০১৪ সালের ইবোলা মহামারির মত বৈশ্বিক সঙ্কটগুলোর সময়ে মার্কিন যুক্তরাষ্ট্র বৈশ্বিক নেতার ভূমিকা গ্রহণ করেছিলো, কিন্তু বর্তমান মার্কিন প্রশাসন নেতার ভূমিকা থেকে নিজেদের সরিয়ে নিয়েছে। বর্তমান মার্কিন প্রশাসন খুব স্পষ্ট করে দিয়েছে যে তারা মানবতার ভবিষ্যতের চেয়ে শুধুমাত্র আমেরিকার মহানুভবতা নিয়ে অনেক বেশি চিন্তিত। এই প্রশাসন এমনকি তাদের নিকটতম মিত্রদেরও ত্যাগ করেছে। এটি যখন ইউরোপিয়ান ইউনিয়ন থেকে সমস্ত ভ্রমন নিষিদ্ধ করেছিলো তখন পরামর্শ করা দূরে থাক, এরকম একটা কঠিন পদক্ষেপ সম্পর্কে এমনকি একটা অগ্রিম নোটিশ দেবার প্রয়োজনীয়তাও বোধ করেনি। নতুন কোভিড-১৯ এর একটি ভ্যাকসিন এর উপর একচেটিয়া স্বত্ত্ব কিনতে বর্তমান মার্কিন প্রশাসন জার্মানির একটি ঔষধ প্রস্তুতকারী প্রতিষ্ঠানকে এক বিলিয়ন ডলার দেবার প্রস্তাব দেওয়ার মধ্য দিয়ে জার্মানিকে বিতর্কিত করার চেষ্টা করেছে। এখন এমনকি বর্তমান মার্কিন প্রশাসন যদি এর অবস্থান বদলে একটি বৈশ্বিক পরিকল্পনা নিয়ে সামনেও এগিয়ে আসে, খুব কম সংখ্যকই এমন এক নেতাকে অনুসরণ করতে চাইবে যে কখনোই দায়িত্ব নেয় না, ভুল স্বীকার করে না, এবং যে সবসময় অন্যদের কাঁধে দোষ চাপিয়ে দেয় আর নিজে সমস্ত কৃতিত্ব গ্রহণ করে। মার্কিন যুক্তরাষ্ট্রের তৈরি করা এ শূণ্যতা যদি অন্য দেশগুলো পূরণ করতে না পারে তবে বর্তমান মহামারিটি থামানোই শুধুমাত্র অনেক বেশি কঠিন হয়ে পড়বে না, বরঞ্চ এর জের সামনের বছরগুলোতে আন্তর্জাতিক সম্পর্ককে বিষাক্ত করে তুলবে। তবুও প্রতিটি সঙ্কট একটি সুযোগও বটে। আমাদের অবশ্যই আশা করতে হবে যে বর্তমানের এই মহামারি মানবজাতিকে বৈশ্বিক বিভেদ কর্তৃক সৃষ্ট তীব্র বিপদ সম্পর্কে সচেতন করে তুলবে।  মানবতার একটি সিদ্ধান্তে উপনীত হওয়া প্রয়োজন। আমরা কি বিভেদের রাস্তায় হাঁটবো নাকি আমরা বৈশ্বিক সংহতির পথ বেছে নেব, আমরা যদি বিভেদকে বেছে নিই তবে এটি কেবল সঙ্কটকালকে আরও দীর্ঘায়িত করবে না বরং ভবিষ্যতে আরও ভয়াবহ বিপর্যয়ের কারণ হবে। আমরা যদি বৈশ্বিক সংহতিকে বেছে নিই, তবে এটি কেবল করোনাভাইরাসের সাথে যুদ্ধে বিজয় হবে না বরং একবিংশ শতাব্দীতে মানবজাতিকে প্রভাবিত করতে পারে এমন সব ভবিষ্যৎ মহামানি ও সঙ্কটের বিপক্ষেও বিজয় হবে।ফিনান্স্যিয়াল টাইমস থেকে অনুবাদ: মো. মিজানুর রহমান, সহকারী অধ্যাপক, নৃবিজ্ঞান বিভাগ, জগন্নাথ বিশ্ববিদ্যালয়  মূল লেখক: ইয়ুভাল নোয়াহ হারারি, অধ্যাপক, ইতিহাস বিভাগ, হিব্রু ইউনিভার্সিটি অব জেরুজালেম, ইসরায়েলপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","6","https://bangla.dhakatribune.com/articles/opinion/page/6"
"1632474712-1010","https://bangla.dhakatribune.com/","মতামত","https://bangla.dhakatribune.com/articles/opinion","করোনাভাইরাস এবং বৈশ্বিক ভাবনা","https://bangla.dhakatribune.com/opinion/2020/03/30/21685","সিরিয়া, ইরাক, গাজা, রোহিঙ্গা, জিনজিয়াং প্রদেশ কিংবা ইয়েমেনের পরিবর্তে মৃত্যুর খবরে হেডলাইন হচ্ছে যুক্তরাষ্ট্র, ইতালি, চীন, ফ্রান্স, স্পেন, যুক্তরাজ্য, ইরান কিংবা পর্তুগাল
করোনাভাইরাস সংক্রমণের ফলে আগামীর বিশ্ব বড় ধরনের কিছু পরিবর্তন দেখতে যাচ্ছে। প্রতিনিয়ত মানুষের প্রকৃত চেহারা উন্মোচিত হচ্ছে। অতি আধুনিক এবং সভ্য দেশকেই এটা ভাবতে বাধ্য করছে যে তাদের এতদিনের এক্সিসটেন্সির ধারণা ভুল এবং সর্বাধুনিক প্রযুক্তিও প্রকৃতির কাছে ভঙ্গুর।প্রথমেই আসি বাংলাদেশের ব্যাপারে। ১৯৭১ সালে স্বাধীনতার সময়ে বঙ্গবন্ধুর নেতৃত্বকে সাধারণ মানুষ সমর্থন দিয়ে গেছে। তার আন্দোলনকে করেছে বেগবান। তার ডাকে মৃত্যু নিশ্চিত জেনেও আগুনে ঝাঁপিয়ে পড়তে দ্বিধা করেনি। ৯ মাসের যুদ্ধে কিছু স্বার্থান্বেষী আর বিশ্বাসঘাতক বাদে প্রায় সবারই অংশগ্রহণ ছিল।আজ আমরা এক করুণ এবং দুর্বিষহ পরিস্থিতির সম্মুখীন। রাষ্ট্রের সব মানুষকে একযোগে এই প্রাণঘাতী করোনাভাইরাসের বিরুদ্ধে যুদ্ধ করতে হবে, চীন যা  করে সাফল্য পেয়েছে। কিন্তু, দুঃখের বিষয় আমাদের দেশে কিছু মানুষ আক্রান্ত হওয়ার ভয়ে হাসপাতাল স্থাপন করতে দিচ্ছে না, মৃতকে কবর দিতে দিচ্ছে না, সর্দি-কাশি হলেই হাসপাতালে চিকিৎসা না পেয়ে রোগীর মৃত্যুর খবর আসছে। এই পরিস্থিতি উন্মোচন করছে কিছু শিক্ষিত নামধারী মূর্খের স্বার্থপর চেহারা। বিষয়গুলো আমাদের একটি অংশের অমানবিকতাকেই তুলে ধরেছে। এমন কাজ জাতীয় দুর্যোগে আমাদের সম্মিলিত প্রয়াসের অন্তরায়।অন্যদিকে, বাংলাদেশ কাস্টমস এবং ব্যাংকগুলো কাজ করে যাচ্ছে অর্থনীতির চাকা সচল রাখতে। পুলিশ, আনসার, সেনাবাহিনী ও প্রশাসন আইন-শৃংখলা রক্ষায় কাজ করছে, চিকিৎসকরা সেবা দিয়ে যাচ্ছেন। কিছু স্বেচ্ছাসেবক শ্রম দিয়ে যাচ্ছেন। অর্থাৎ করোনা পরিস্থিতি জরুরি সেবাদানকারীদের এক প্ল্যাটফর্মে এসে সম্মিলিতভাবে কাজ করার সুযোগ করে দিয়েছে। এটা আমাদের জন্য ভবিষ্যতে বিপদ-আপদে তাৎক্ষণিক সাড়া প্রদানের ক্ষেত্রে শিক্ষণীয় হয়ে থাকবে।এছাড়া, দেশের আবাল-বৃদ্ধ-বণিতা সকলকে স্বাস্থ্য সচেতন করা হচ্ছে যা ভবিষ্যতেও কাজে লাগবে যেভাবে ডায়রিয়া, অমাশয়ের প্রাদুর্ভাবের পর খোলা/কাঁচা টয়লেটের নেতিবাক দিকগুলো বাংলাদেশিদের মধ্যে জাগ্রত হয়েছিল।সারা বিশ্বে আজ হাহাকার পরিস্থিতির সৃষ্টি হয়েছে। গোটা বিশ্বের নেতৃত্বকে এক প্ল্যাটফর্মে এসে সিদ্ধান্ত নেওয়ার মানসিকতা তৈরি করেছে, যা জাতিসংঘ তার ৭৫ বছরের ইতিহাসে করতে পারেনি। সিরিয়া, ইয়েমেন, ইরাক  কিংবা গাজায় প্রতিনিয়ত শক্তিশালী দেশের বোমা হামলায় হাজারো নিহতের খবর শোনা যাচ্ছে না। আজ বিশ্ব মোড়লেরা নিজেদের ঘর সামলাতেই ব্যস্ত। সিরিয়া, ইরাক, গাজা, রোহিঙ্গা, জিনজিয়াং প্রদেশ কিংবা ইয়েমেনের পরিবর্তে মৃত্যুর খবরে হেডলাইন হচ্ছে যুক্তরাষ্ট্র, ইতালি, চীন, ফ্রান্স, স্পেন, যুক্তরাজ্য, ইরান কিংবা পর্তুগাল। ২৯ মার্চ জিএমটি ১৭টা ৩০ মিনিট পর্যন্ত করোনাভাইরাসে বিশ্বব্যাপী মোট আক্রান্তের সংখ্যা ৬,৯৭,৬০৯ জন এবং মৃতের সংখ্যা ৩৩,১১৬ জন যা মোট আক্রান্তের ৪.৭৫%।আবার দেখা যাচ্ছে, প্রকৃতির ওপর হস্তক্ষেপ মারাত্মক আকার ধারণ করলে প্রকৃতি নিজেই তার স্থান করে নেয়। প্রযুক্তির একচ্ছত্র প্রাধান্যকে ভঙ্গুর প্রমাণ করে দিয়ে সে নিজেই নিজের ক্ষতির রিকভারি করছে। কার্বন নিঃসরণকারী বড় বড় কারখানাগুলো অনেকটাই বন্ধ করা হয়েছে।   The Centre for Research on Energy and Clean Air এর গবেষণা অনুযায়ী, শুধু চীন গত জানুয়ারি থেকে এ পর্যন্ত ২০০ মিলিয়ন টন গ্রিন হাউজ গ্যাস নির্গমন কমিয়েছে যার পরিমাণ ব্রিটেনের বার্ষিক নিঃসৃত গ্যাসের অর্ধেকের বেশি। উত্তর মেরুর বরফ গলার পরিমাণ কমেছে কিছুটা। বিমান চলাচলের সীমিত করা হয়েছে। অথচ বিশ্বে মোট কার্বনের ২.৫% বিমান কর্তৃক নিঃসৃত হয়। অনেক চেষ্টা করেও গত ১০০ বছরে গোটা বিশ্ব প্রকৃতির জন্য যা করতে পারেনি, বছরের পর বছর জলবায়ু সম্মেলন করে যে সিদ্ধান্তে আসতে পারে নি, প্রকৃতি ঠিক সে কাজটি করে নিয়েছে।আজ গাছে গাছে নতুন পাতা গজাচ্ছে। সমগ্র বিশ্বে সীসা, ধূলিকণা মুক্ত পরিষ্কার বাতাস বইছে। সমুদ্রসৈকতে পর্যটকদের উপস্থিতি শূন্যের কোটায় থাকায় ডলফিন, রাজকাকড়া কিংবা অন্যান্য সামুদ্রিক প্রাণীর অবাধ বিচরণ প্রাণ ফিরিয়ে এনেছে জীববৈচিত্র‍্যে। মানুষ ব্যক্তিগত কাজে জীবাশ্ম জ্বালানির ব্যবহার কমিয়ে দিয়েছে।তবে এ ভাইরাসের দীর্ঘমেয়াদী কার্যকরিতা প্রকৃতিতে নেতিবাচক প্রভাব রাখবে বলেই মত দিয়েছেন কলম্বিয়া বিশ্ববিদ্যালয়ের বায়োলজিক্যাল সায়েন্সের গবেষক মিহান ক্রিস্ট। রিনিউয়েবল এনার্জি তথা সোলার প্যানেল কিংবা উইন্ড টারবাইনের বেশিরভাগ যন্ত্র তৈরি হয় চীনে। যার সরবরাহ এখন কমে গেছে। তেলের মূল্য কমে যাওয়ায় তেল নির্ভর পাওয়ার জেনারেশন মেশিনগুলোর ওপর নির্ভরতা বেড়ে যাবে। এই ওয়ার্ল্ড সাপ্লাই চেইনে বিঘ্নের দীর্ঘ মেয়াদ পরিবেশের ওপর নেতিবাচক প্রভাব নিয়ে আসবে।এখন মানব চলাচল সীমিত করা হয়েছে। গত ১০০ বছরেও বিশ্ব এমনটি দেখে নি। থেমে গেছে যুদ্ধ, হানাহানি কিংবা ট্রাভেলারের ট্রাভেল। ধনী-গরিবকে এক কাতারে নিয়ে আসছে এই করোনা।জিওপলিটিক্সের ক্ষেত্রে করোনাভাইআস চীনকে এনে দিয়েছে এক নতুন দিগন্ত। আক্রান্ত দেশগুলোতে মেডিকেল ইক্যুইপমেন্ট ও সহায়তা দিয়ে তারা তৈরি করছে নিজেদের গ্রহণযোগ্য অবস্থান। রাশিয়ার ওপর নিষেধাজ্ঞা দিয়ে রাখা ইতালি রুশ-মেডিকেল ইকুইপমেনন্টের সহায়তা নিচ্ছে। কে শত্রু, কে মিত্র, তা দেখার সময় হচ্ছে না পশ্চিমা বিশ্বের।এ শতাব্দীতে বিশ্ব রাজনীতির হিসেব-নিকেশ পাল্টে গিয়েছিল ৯/১১-এর পরে। সবচেয়ে নিরাপদ রাষ্ট্রটিও তাদের আগের ভাবনা থেকে বের হয়ে আসছে, যে তারা বিশ্বের অন্যান্য দেশের মতোই সম্পূর্ণ নিরাপদ নয়। এবার করোনার কারনে আরেকটি পরিবর্তন হতে যাচ্ছে।   বিশ্ব বড় ধরনের অর্থনৈতিক মন্দায় পড়তে যাচ্ছে। যুক্তরাষ্ট্রের একক  বিজ্ঞান-প্রযুক্তির উপর প্রাধান্য বিস্তারে ধাক্কা লেগেছে।সর্বোপরি, করোনা মহামারি থেকে উত্তরণের পর আশা করা যাচ্ছে, বিশ্বে নতুন ধারায় গবেষণা হবে। বড়দের দম্ভ কমে যাবে। বৈশ্বিক উষ্ণতা রোধে নীতি নির্ধারকরা এক হয়ে কাজ করবেন। COP-25 এর সিদ্ধান্ত অনুযায়ী, প্রতিবছর ১০০ বিলিয়ন ডলারের ক্লাইমেট ফান্ড তৈরিতে কার্বন নিঃসরণে দায়ী বড় দেশগুলো এগিয়ে আসবে।এসব নিয়ে বিশ্ব নেতৃত্বের ভাবনা কী হবে, বিশ্বকে বসবাসযোগ্য রাখতে তারা কাজ করবেন কিনা, টেকসই উন্নয়নে তাদের ভূমিকা প্রকৃতপক্ষে কী হবে- এসব দেখতে আরও কিছুদিন অপেক্ষা করতে হবে আমাদের।মো. হাফিজুর রহমান শিকদারসহকারী রাজস্ব কর্মকর্তা, উত্তরা ইপিজেড, নীলফামারীপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","6","https://bangla.dhakatribune.com/articles/opinion/page/6"
"1632475243-1086","https://bangla.dhakatribune.com/","মতামত","https://bangla.dhakatribune.com/articles/opinion","বিদেশি ভাষা হিসাবে বাংলা ভাষাকে প্রতিষ্ঠাকরণে...","https://bangla.dhakatribune.com/opinion/2021/05/25/34767","বাংলা ভাষাকে বিদেশি ভাষা হিসাবে প্রতিষ্ঠা করার রাজনৈতিক ও কূটনৈতিক দায়িত্ব বর্তায় বাংলাদেশ সরকারের উপর। এই দায়িত্বকে অবহেলা করা মানে বাংলা ভাষাকেই অবহেলা করা
বাংলা আমাদের মাতৃভাষা। কিন্তু কারও কারও কাছে এটি একটি বিদেশি ভাষা। বাংলা যখন বিদেশি ভাষা, তখন এর নাম হয় বিদেশি ভাষা হিসাবে বাংলা ভাষা (Bangla as Foreign Language)। বিদেশি ভাষা হিসাবে বাংলা ভাষা সম্পর্কে এ দেশে কোনো ধারণাগত কাঠামো গড়ে উঠেনি। কিন্তু প্রকৃতির অমোঘ নিয়মে নিজস্ব ধারায় বিদেশি ভাষা হিসাবে বাংলা ভাষার ব্যবহার চলছে এবং বিদেশি জ্ঞানরাজ্যে (academia) এর একটি ধারণাগত কাঠামো প্রতিষ্ঠিত হতে চলেছে। কিন্তু বাংলাদেশের কোনো ভাষানীতি না থাকায় দেশাভ্যন্তরে এর কোনো ধারণাগত কাঠামো তৈরি হয়নি। বাংলাদেশে বিদেশি ভাষা হিসাবে বাংলা ভাষার পঠন-পাঠন ও চর্চা চলছে এমন প্রতিষ্ঠানের মধ্য অন্যতম হলো ঢাকা বিশ্ববিদ্যালয়স্থ আধুনিক ভাষা ইনস্টিটিউট, ইন্ডিপেনডেন্ট ইউনিভার্সিটি বাংলাদেশস্থ বাংলা ভাষা ইনস্টিটিউট, ব্র্যাক ভাষা ইনস্টিটিউট ইত্যাদি। কিন্তু এ সমস্ত প্রতিষ্ঠানেও বিদেশি ভাষা হিসাবে বাংলা ভাষার মর্যাদা ও প্রায়োগিকতা নিয়ে স্পষ্ট কোনো ধারণা নেই। প্রসঙ্গত: বিষয়টি আরেকটু সবিস্তারে আলোচনা করা যাক। কোনো ভাষা স্থান, কাল ও পাত্র ভেদে ধ্রুপদী ভাষা, জাতীয় ভাষা, রাষ্ট্র ভাষা, দাপ্তরিক ভাষা, দ্বিতীয় ভাষা, তৃতীয় ভাষা, ঐতিহ্য ভাষা, বিদেশি ভাষা ও আন্তর্জাতিক ভাষা ইত্যাদি নানা বিশেষণে বিশেষায়িত হতে পারে। পৃথিবীর লক্ষ লক্ষ বুলির মধ্যে কিছু সংখ্যক বুলিই এই সবগুলো বিশেষণ লাভ করেছে। বাংলা ভাষা তার মধ্যে অন্যতম। বাংলা ভাষা বাংলাদেশের ভাষা-পরিস্থিতি ও আন্তর্জাতিক ভাষা-পরিস্থিতিতে উপরোক্ত সবগুলো অভিধা লাভ করেছে। বাংলা ভাষা বাংলাদেশের জাতীয় ভাষা, রাষ্ট্র ভাষা ও দাপ্তরিক ভাষা। আবার এ ভাষা বম, চাক, চাকমা, কোচ, গারো, হাজং, খাসিয়া, খিয়াং, খুমি, লুসাই, মাহাতো, মারমা, মণিপুরী, মুন্ডা, মুরুং, ম্রো, পাহাড়ি, পাংখো, রাজবংশী, রাখাইন, সাঁওতাল, তঞ্চঙ্গ্যা, টিপরা ও ওঁরাও ইত্যাদি নৃগোষ্ঠির কাছে দ্বিতীয় বা তৃতীয় ভাষা। অন্যদিকে বিদেশে অভিবাসিত বাংলা ভাষাভাষীদের নতুন প্রজন্মের কাছে এটি একটি ঐতিহ্য ভাষা। উল্লেখযোগ্য যে, বিপুল সংখ্যক বাংলা ভাষাভাষী জনগোষ্ঠী ব্রিটিশ যুক্তরাজ্য, মার্কিন যুক্তরাষ্ট্র, অস্ট্রেলিয়া ও কানাডা এবং পশ্চিম এশিয়ার বিভিন্ন দেশে অভিবাসনের মাধ্যমে স্থায়ী আবাস গড়ে তুলেছে। সেখানে তারা সমাজবদ্ধ বা বিচ্ছিন্নভাবে বাস করছে। বিদেশে অভিবাসিত বাংলা ভাষাভাষী সমাজের মধ্যে দ্বিতীয় ও তৃতীয় প্রজন্মের যুব জনগোষ্ঠীর কাছে এটি হলো ঐতিহ্য ভাষা। অন্যদিকে বাংলা ভাষা বাংলাদেশে জাতীয় ভাষা এবং ভারতের পশ্চিমবঙ্গ, ত্রিপুরা, আসামে ও ঝাড়খণ্ড রাজ্যের রাজ্য ভাষা হিসাবে স্বীকৃত হয়েছে বিধায় এটি আন্তর্জাতিক ভাষার অভিধা লাভ করেছে। সম্প্রতি ভারতের বিদ্যোৎসাহী শ্রেণি বাংলা ভাষার সাহিত্য সম্ভার, ঐতিহ্য ও রাজনৈতিক গুরুত্ব বিবেচনায় নিয়ে বাংলা ভাষাকে ধ্রুপদী ভাষা হিসাবে স্বীকৃতি দানের জন্য দাবি তুলছে।বাংলাদেশ ও ভারতে বাংলা ভাষার মর্যাদা ভিন্ন হলেও, বাংলাদেশ এবং ভারতের পশ্চিমবঙ্গ ও ত্রিপুরা রাজ্য বাংলা ভাষাকে আন্তর্জাতিক মর্যাদায় প্রতিষ্ঠিত করতে তৎপর রয়েছে। উল্লেখ্য যে, বাংলাদেশের ভাষা শহীদ দিবসের দিন ২১ ফেব্রুয়ারিকে ১৯৯৯ খ্রিস্টাব্দের ১৭ নভেম্বর জাতিসংঘের অঙ্গ-সংস্থা ইউনেস্কো আন্তর্জাতিক মাতৃভাষা দিবস হিসেবে ঘোষণা করে এবং ২০০০ খ্রিস্টাব্দের ২১ ফেব্রুয়ারি থেকে এ দিবসটি জাতিসংঘের সদস্য দেশগুলোতে যথাযথ মর্যাদায় পালিত হচ্ছে। পরবর্তীতে ২০০৯ খ্রিস্টাব্দের ২৬ সেপ্টেম্বর বাংলাদেশের পক্ষ থেকে জাতিসংঘের সাধারণ পরিষদের ৬৪তম অধিবেশনে বাংলা ভাষাকে জাতিসঙ্ঘের দাপ্তরিক ভাষা হিসেবে অন্তর্ভুক্ত করার আহবান জানানো হয়। এরই ধারাবাহিকতায় ২০০৯ খ্রিস্টাব্দের ২১ ডিসেম্বর ও ২০১০ খ্রিস্টাব্দের ১১ জুন যথাক্রমে ভারতের পশ্চিমবঙ্গ ও ত্রিপুরা রাজ্যের বিধান সভা বাংলা ভাষাকে জাতিসংঘের দাপ্তরিক ভাষা হিসেবে স্বীকৃতি দানের জন্য বাংলাদেশের দাবিকে সমর্থন জানিয়ে সর্বসম্মতিক্রমে প্রস্তাব গ্রহণ করে এবং প্রস্তাবটি জাতিসংঘে উপস্থাপনের জন্য ভারতের কেন্দ্রীয় সরকারকে অনুরোধ করে। বাংলাদেশ ও ভারতের দু’টি রাজ্য পশ্চিমবঙ্গ ও ত্রিপুরা কর্তৃক একযোগে বাংলা ভাষাকে জাতিসংঘের দাপ্তরিক ভাষা হিসাবে চালু করার দাবির বিষয়টি ইঙ্গিত করে যে-বাংলা ভাষা একটি আন্তর্জাতিক ভাষা হিসাবে গড়ে উঠার মতো একটি প্রচ্ছন্ন ক্ষমতা রয়েছে। উক্ত আলোচনা থেকে স্পষ্ট হয়েছে যে, বাংলা ভাষা মর্যাদা ও প্রায়োগিকতার মানদণ্ডে যুগপৎভাবে ধ্রুপদী ভাষা, জাতীয় ভাষা, রাষ্ট্র ভাষা, দাপ্তরিক ভাষা, দ্বিতীয় ভাষা, তৃতীয় ভাষা, ঐতিহ্য ভাষা, বিদেশি ভাষা ও আন্তর্জাতিক ভাষা হিসাবে প্রতিষ্ঠিত হয়েছে। পৃথিবীর অধিকাংশ ভাষারই একই সাথে এতোগুলো অভিধা জুটেনি। আমাদের আশেপাশের দেশের ভাষাগুলো সম্পর্কে এমন উদাহরণ সত্য। হিন্দি ভাষা ভারতের দাপ্তরিক ভাষা। কিন্তু এটি ভারতের জাতীয় বা রাষ্ট্র ভাষা নয়। আবার ভারতের বিভিন্ন রাজ্যের জনগণ হিন্দিকে দাপ্তরিক ভাষা হিসাবে প্রতিষ্ঠার বিপক্ষে সংগ্রাম চালিয়ে যাচ্ছে। অন্যদিকে পাকিস্তানের জাতীয় ভাষা ও রাষ্ট্র ভাষা উর্দু হলেও, এটি পাকিস্তানের ভাষা নয়। এটি মূলত: ভারতের মুসলমানদের লিঙ্গুয়া-ফ্রাঙ্কা। ইন্দোনেশিয়ার ক্ষেত্রেও একই ঘটনা। ইন্দোনেশিয়ার কোনো জাতীয় ও রাষ্ট্র ভাষা নেই। এর দাপ্তরিক ভাষা হলো ইন্দনেশীয় ভাষা। ইন্দোনেশীয় ভাষা মূলত: মালয় ভাষারই একটি ভিন্নরূপ। সে হিসাবে এটি ইন্দোনেশিয়ার নানান ভাষাভাষী জনগণের জন্য একটি বহিরাগত ভাষা। বাংলা ভাষার এতোগুলো অভিধা জুটলেও, খোদ বাংলাদেশেই বাংলা ভাষা অপাংক্তেয় হয়ে উঠেছে। শিক্ষাব্যবস্থায় ও দাপ্তরিক কার্যক্রমে বাংলা ভাষার পরিবর্তে ইংরেজি ভাষাকে প্রতিষ্ঠিত করার উদ্যোগ চলছে। কিন্তু বাংলা ভাষার যে প্রচ্ছন্ন শক্তি রয়েছে, সে শক্তিই যেন এই ভাষাকে বিদেশি ভাষার মর্যাদায় অধিষ্ঠিত করেছে। ভাষা বিজ্ঞানী কাই চান (২০১৬) তার এক গবেষণায় দেখিয়েছেন যে, কোনো ভাষার বিদেশি ভাষা হিসাবে গ্রহণযোগত্য নির্ভর করে কয়েকটি সূচকের উপর। সে সূচকগুল হলো কোনো নির্দিষ্ট ভাষার আঞ্চলিক বিস্তৃতি, অর্থনীতি, সংজ্ঞাপনের মাধ্যম হিসাবে কার্যকারিতা, জ্ঞান ও গণমাধ্যমে ভাষা হিসাবে ব্যবহারের বিস্তৃতি ও সেই ভাষা সংশ্লিষ্ট দেশের কূটনৈতিক সক্ষমতা ইত্যাদি। তার প্রস্তাবিত এই সূচকগুলো বিবেচনায় নিলে বাংলা ভাষার যৎসামান্য হলেও ভাষিক সক্ষমতা রয়েছে বলে প্রতীয়মান হয়। সে জন্য বিশ্বের নানাদেশে বিদেশি ভাষা হিসাবে বাংলা ভাষার পঠন-পাঠন ও গবেষণা চলছে। তারমধ্যে অনেকগুলো বিশ্ববিদ্যালয়ে বিদেশি ভাষা হিসাবে বাংলা ভাষায় স্নাতক ও স্নাতকোত্তর পর্যায়ের শিক্ষা কার্যক্রম পরিচালনা করা হচ্ছে। এরূপ বিশ্ববিদ্যালয়ের অন্যতম হলো চীনস্থ গুয়াংঝু বিদেশবিদ্যা বিশ্ববিদ্যালয় ও জাপানস্থ টোকিও বিদেশবিদ্যা বিশ্ববিদ্যালয়। এছাড়া অস্ট্রেলিয়া, ব্রিটিশ যুক্তরাজ্য ও মার্কিন যুক্তরাষ্ট্র ইত্যাদি দেশের বিদ্যালয় ও বিশ্ববিদ্যালয় পর্যায়ে বিদেশি ভাষা হিসাবে বাংলা ভাষার পঠনপাঠন চলছে। যে কোনো দেশই তার জাতীয় ভাষাকে ঐতিহ্য ও ঐশ্বর্যের প্রতরূপ স্বরূপ বিদেশি ভাষা হিসাবে প্রচলনের উদ্যোগ গ্রহণ করে থাকে। সেই উদ্যোগকে বাস্তবায়নের জন্য একটি ভাষানীতি প্রণয়ন করে থাকে। কিন্তু বাংলাদেশের কোনো ভাষানীতি নেই। এমনকি জাতীয় এই ভাষাকে জাতীয় পর্যায়ে প্রতিষ্ঠারও উদ্যোগ নেই। আবার ভারতের পক্ষে এই ভাষাকে জাতীয় ও আন্তর্জাতিক পর্যায়ে প্রতিষ্ঠা করা বাস্তব কারণেই সম্ভব নয়। কারণ, ভারতে বাংলাদেশের ন্যায় বাংলা ভাষার মর্যাদা সমান নয়। কারণ ভারত প্রজাতন্ত্র যুক্তরাজ্য ব্যবস্থায় পরিচালিত একটি রাষ্ট্র, যার দাপ্তরিক ভাষা হলো ইংরেজি ও হিন্দি। কাজেই লক্ষণীয় যে, ভারতের ভাষা-পরিস্থিতিতে বাংলা ভাষার মর্যাদা ইংরেজি ও হিন্দি ভাষার চেয়ে নিম্নে। সুতরাং বাংলা ভাষাকে বিদেশি ভাষা হিসাবে প্রতিষ্ঠা করার রাজনৈতিক ও কূটনৈতিক দায়িত্ব বর্তায় বাংলাদেশ সরকারের উপর। এই দায়িত্বকে অবহেলা করা মানে বাংলা ভাষাকেই অবহেলা করা। কাজেই বাংলাদেশ সরকারের দায় ও দায়িত্ব হবে, বিদেশি ভাষা হিসাবে বাংলা ভাষাকে প্রতিষ্ঠার জন্য ভাষানীতি প্রণয়ন ও তা বাস্তবায়নে প্রয়োজনীয় বাজেট প্রণয়ন করা। উদ্দিষ্ট এই ভাষানীতি বাস্তবায়নে যে সব ভাষা-পরিকল্পনা হাতে নেয়া প্রয়োজন তা হলো: ১) বিদেশি ভাষা হিসাবে বাংলা ভাষার শিক্ষা কার্যক্রম বৃদ্ধির লক্ষ্যে ঢাকা বিশ্ববিদ্যালয়্স্থ আধুনিক ভাষা ইনস্টিটিউটে বিদেশি ভাষা হিসাবে বাংলা ভাষা ও সংস্কৃতি বিভাগ নামক একটি পূর্ণাঙ্গ বিভাগ প্রতিষ্ঠা করা।২) বাংলাদেশের কোনো বিশ্ববিদ্যালয়ে (উদাহরণস্বরূপ: ঢাকা বিশ্ববিদ্যালয়স্থ আধুনিক ভাষা ইনস্টিটিউট) বিদেশের বিভিন্ন বিশ্ববিদ্যালয়ে প্রতিষ্ঠিত বিদেশি ভাষা হিসাবে বাংলা ভাষা বিভাগের শিক্ষার্থীদের অধ্যয়নের সুবিধার্থে গবেষক (research fellow) ও অভ্যাগত অধ্যাপক (visiting professor) পদ সৃষ্টি করে তাদেরকে বৃত্তিসহ আমন্ত্রণ জানানো। ৩) বিদেশের বিভিন্ন বিশ্ববিদ্যালয়ে প্রতিষ্ঠিত বিদেশি ভাষা হিসাবে বাংলা ভাষা বিভাগের শিক্ষার্থীদের জন্য অনলাইনে বাংলা ভাষা শিক্ষা সহায়তা প্রদানের প্রয়োজনীয় ব্যবস্থা গ্রহণ করা।৪) বিশ্বের অধিকাংশ দেশের শীত ও গ্রীষ্মকালীন ছুটির সাথে মিল রেখে বিশ্বের বিভিন্ন দেশের বিশ্ববিদ্যালয়ে প্রতিষ্ঠিত বিদেশি ভাষা হিসাবে বাংলা ভাষা ভাষায় অধ্যয়নরত শিক্ষার্থীদের জন্য তিন সপ্তাহব্যাপী শীতকালীন ও গ্রীষ্মকালীন আবাসিক শিক্ষা কার্যক্রম চালু করা। ৫) বিদেশের বিভিন্ন বিশ্ববিদ্যালয়ে প্রতিষ্ঠিত বিদেশি ভাষা হিসাবে বাংলা ভাষা বিভাগের শিক্ষার্থীদের জন্য গবেষণা সহায়তা প্রদানের প্রয়োজনীয় ব্যবস্থা গ্রহণ করা।উক্ত বিষয়গুলো বিবেচনায় নিয়ে বিদেশি ভাষা হিসাবে বাংলা ভাষার পক্ষে একটি ভাষানীতি প্রণয়ন করা হলে, তা বাংলাদেশ ইনস্টিটিউট অফ ইন্টারন্যাশনাল অ্যান্ড স্ট্রাটেজিক স্টাডিজ, আন্তর্জাতিক মাতৃভাষা ইনস্টিটিউট ও ঢাকা বিশ্ববিদ্যালয়স্থ আধুনিক ভাষা ইনস্টিটিউট ইত্যাদি প্রতিষ্ঠানের মাধ্যমে বাস্তবায়নের উদ্যোগ নেয়া হলে বিদেশি ভাষা হিসাবে বাংলা ভাষাকে তার যথাযোগ্য মর্যাদায় প্রতিষ্ঠা করা সম্ভব হবে। কাজেই বাংলাদেশ সরকারের উচিত হবে যত তাড়াতাড়ি সম্ভব বিদেশি ভাষা হিসাবে বাংলা ভাষার পক্ষে একটি ভাষানীতি প্রণয়ন করা ও তা বাস্তবায়নে প্রয়োজনীয় বাজেট বরাদ্দ করা।অধ্যাপক ড. এ বি এম রেজাউল করিম ফকির, পরিচালক, আধুনিক ভাষা ইনস্টিটিউট, ঢাকা বিশ্ববিদ্যালয় প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","",""
"1632474275-934","https://bangla.dhakatribune.com/","মতামত","https://bangla.dhakatribune.com/articles/opinion","২০২০ থেকে ২০২১: কেমন যাবে নতুন","https://bangla.dhakatribune.com/opinion/2021/01/01/30534","রোহিঙ্গা প্রত্যাবসানে এখন পর্যন্ত ভারত আমাদের অনুকূলে দৃশ্যমান কোনো ভূমিকা রাখেনি, বরঞ্চ তাদের ভূমিকা পরোক্ষভাবে মিয়ানমারের পক্ষেই গেছে। যদিও তারা এক্ষেত্রেও সহযোগিতার আশ্বাস দিয়েছে। এ বিষয়ে কতটা সহযোগিতা পাওয়া গেল, আগামী দিনগুলোতে তা স্পষ্ট হয়ে উঠবে
বিদায় ২০২০। স্বাগত ২০২১। রাত পোহানোর সাথে সাথে একটি বছরের যবনিকাপাত হয়ে নতুন বছরের সূর্যোদয় হল। এভাবে একটির পর একটি বছর কালের গর্ভে হারিয়ে যাচ্ছে। বয়স বাড়ছে পৃথিবীর। বয়স বাড়ছে আমাদের। একটি বছর শেষ হয়। মানুষ সব দুঃখ-কষ্ট ভুলে গিয়ে আনন্দ-উৎসবে নতুন বছরকে বরণ করে। কিন্তু, কেউ জানে না, কী অপেক্ষা করছে তার জন্য অনাগত দিনে।২০২০ সালটা শুরু হয়েছিল এ জনপদে বিপুল উৎসাহ উদ্দীপনার মধ্য দিয়ে। ১৭ই মার্চ, ২০২০ ছিল এ দেশের স্থপতি বঙ্গবন্ধু শেখ মুজিবুর রহমানের জন্ম শতবার্ষিকী। এতদুপলক্ষ্যে, ২০২০ সালের ১৭ই মার্চ থেকে ২০২১ সালের ২৬ মার্চ পর্যন্ত নানা অনুষ্ঠানমালার মাধ্যমে “মুজিব বর্ষ” পালনের সিদ্ধান্ত গৃহীত হয়। বছরব্যাপী রং বেরঙের নানা বর্ণিল আয়োজনের মাধ্যমে ঘোষিত “মুজিব বর্ষ” উদযাপনের সব ধরনের প্রস্তুতি গ্রহণ করা হয়েছিল। কথা ছিল, ১৭ মার্চ, ২০২০ তারিখে ভারতের প্রধানমন্ত্রী নরেন্দ্র মোদিসহ কয়েকজন বিশ্বনেতার উপস্থিতিতে জাতীয় প্যারেড গ্রাউন্ডে জন্মশতবার্ষিকীর মূল অনুষ্ঠানের মধ্য দিয়ে “মুজিব বর্ষ” উদযাপনের আনুষ্ঠানিক সূচনা হবে। রাষ্ট্রপতি মো. আবদুল হামিদ ও প্রধানমন্ত্রী শেখ হাসিনার উপস্থিতিতে ওই অনুষ্ঠানে বঙ্গবন্ধুর ব্যক্তি ও কর্মজীবন নিয়ে হলোগ্রাফিক উপস্থাপনা ও থিম সং পরিবেশনা, সাংস্কৃতিক অনুষ্ঠান ও আতশবাজি, শত শিশুর কণ্ঠে গানসহ বর্ণাঢ্য আয়োজনের পরিকল্পনা ছিল। অনুষ্ঠানে দেড় লাখ মানুষের সমাগমের পরিকল্পনা করেছিলেন আয়োজকেরা। বিধি বাম। করোনাভাইরাস নামের প্যান্ডেমিকের অলক্ষুণে থাবায় সবকিছু লণ্ডভণ্ড হয়ে গেল। করোনাভাইরাসের কারণে উদ্ভূত বিশ্ব পরিস্থিতি  বিবেচনায় নিয়ে জাতীয় প্যারেড গ্রাউন্ডের অনুষ্ঠান স্থগিত করতে হয়। তবে, পরিবর্তিত পরিকল্পনা মোতাবেক জনসমাগম পরিহার করে বছর জুড়ে মুজিব বর্ষ পালন অব্যাহত রাখার এবং বিদেশি অতিথিদের উপস্থিতিতে যেসব অনুষ্ঠান হওয়ার কথা ছিল, সেগুলো পরবর্তীতে সুবিধাজনক কোনো একটি সময়ে আয়োজনের সুযোগ উন্মুক্ত রাখা হয়।এদেশের ইতিহাসে খুব কঠিন একটি বছর গেল। নিকট অতীতে মানুষ আর এরকম কঠিন পরীক্ষার মুখোমুখি হয়নি। ভিশন-২০২১ কে সামনে নিয়ে দেশ যখন এগিয়ে যাচ্ছিল শান্ত অথচ দৃঢ় পদে, তখন করোনাভাইরাসের এই থাবা বড় আকারের ঝাঁকুনি দিল সার্বিক অগ্রযাত্রায়। মার্চের ৮ তারিখে যখন প্রথম করোনাভাইরাসে আক্রান্ত রোগী শনাক্ত হয়, মানুষ তখনও বুঝে উঠতে পারেনি, কি ঘোর দুর্দিন ঘনিয়ে আসছে। সংক্রমণ ঠেকাতে যখন সবকিছু একরকম বন্ধ করে দেওয়া হল, মানুষ উত্তাপটা ধীরে ধীরে টের পেতে শুরু করল। দু'আড়াই মাসের “লকডাউনে” চারিদিকে নাভিশ্বাস উঠল। অনেক লোক তাদের জীবিকা হারিয়ে পথে বসার যোগাড় হল। শেষে একরকম বাধ্য হয়ে সরকার করোনাভাইরাস পরিস্থিতির উল্লেখযোগ্য উন্নতি না হওয়া সত্ত্বেও শিক্ষা প্রতিষ্ঠান বাদে সবকিছু খুলে দেওয়ার সিদ্ধান্ত নিল। সৌভাগ্যবশত, পৃথিবীর অনেক দেশের তুলনায় এদেশে করোনাভাইরাস তুলনামূলকভাবে কম ভয়ংকর রূপ ধারণ করে। ফলে, স্বাস্থ্য ব্যবস্থার উপর প্রাথমিক যে ধাক্কাটা আসে, তা দ্রুত সামলে নেওয়া সম্ভব হয়। তবে, দীর্ঘ সময় কল-কারখানা বন্ধ থাকায় অনেক লোকজন চাকুরি হারায়, উৎপাদন ক্ষতিগ্রস্ত হয়। একদিকে উৎপাদন কার্যক্রম স্থবির হয়ে পড়া, অন্যদিকে ভোক্তা রাষ্ট্রসমূহও করোনাভাইরাসের থাবায় বিপর্যস্ত হয়ে পড়ার কারণে রপ্তানিমুখী শিল্পসমূহের অনেক অর্ডার আটকে যায়। সরকার আর্থিক প্রণোদনা ঘোষণা করে শিল্প-বাণিজ্যে উদ্ভূত প্রতিকূল পরিস্থিতি সামাল দেওয়ার চেষ্টা করলেও পদ্ধতিগত জটিলতা ও এ ধরনের ব্যাঙ্কিং কার্যক্রমে পর্যাপ্ত অভিজ্ঞতার অভাবে ক্ষুদ্র ও মাঝারি শিল্প উদ্যোক্তাদের অনেকেই এ সুযোগটি ঠিক মতো কাজে লাগাতে পারেনি বলে বিভিন্ন সময়ে কথা উঠে। দোকান-পাট ও বিপণিবিতানসমূহ বন্ধ থাকার কারণে ব্যবসায়ীরা এবং এগুলোর উপর নির্ভরশীল কর্মচারীরা গুরুতর সংকটে নিপতিত হয়। বিভিন্ন বেসরকারি প্রতিষ্ঠানে কর্মরত কর্মকর্তা-কর্মচারীদের বেতন-ভাতা বন্ধ হয়ে যায়। একদিকে যখন দেশে অর্থনীতির চাকা এভাবে স্থবির হয়ে পড়ে, পৃথিবীর বিভিন্ন দেশে কর্মরত প্রবাসীরা অনেকটা এক কাপড়ে দলে দলে দেশে ফিরতে শুরু করে। এতে যে কেবল দেশে কর্মহীন লোকের সংখ্যায় একটি নতুন মাত্রা যোগ হয় তা নয়, দেশে রেমিট্যান্সের প্রবাহেও মন্দা নামে। লকডাউন তুলে নেওয়ার পর পরিস্থিতি স্বাভাবিক হতে শুরু করে। তাছাড়া, একই সময়ে বিশ্বের অনেক দেশেই পরিস্থিতি অনেকটা নিয়ন্ত্রণে চলে আসে। ফলে, আন্তঃরাষ্ট্রীয় যোগাযোগ ও ব্যবসা-বাণিজ্যের দুয়ার আবারও খুলতে শুরু করে। প্রবাস প্রত্যাগতরাও পুনরায় তাদের কর্মস্থলে ফিরতে আরম্ভ করে। সমস্যা দেখা দেয়, শীতের আগমনে বিভিন্ন জায়গায় নতুন করে করোনাভাইরাসের প্রকোপ বাড়তে শুরু করে। তাছাড়া, অনেক দেশে নতুন ধরনের এবং অধিক সংক্রামক করোনাভাইরাসের প্রাদুর্ভাব দেখা দেয়। এ পরিস্থিতিতে সম্প্রতি সৌদি আরব এক সপ্তাহের জন্য সব ধরনের আন্তর্জাতিক ফ্লাইট বন্ধ ঘোষণা করে। ব্রিটেনে নতুন ধরনের করোনাভাইরাস ধরা পড়ার পর ইউরোপেও এরকম আন্তঃরাষ্ট্রীয় বিমান যোগাযোগের উপর নিষেধাজ্ঞা আরোপের ঘটনা ঘটেছে।করোনাভাইরাসের সবচেয়ে বড় ধাক্কাটা আসে শিক্ষা কার্যক্রমের উপর। সেই মার্চ থেকে শিক্ষা-প্রতিষ্ঠানসমূহ বন্ধ। সরকার কিছুটা ঝুঁকি নিয়ে অফিস-আদালত, দোকান-পাট, শিল্প-কারখানা খুলে দিলেও শিক্ষা-প্রতিষ্ঠানসমূহ খুলে দেওয়ার ঝুঁকি নেওয়া যায়নি। একটি পর্যায়ে শিক্ষা প্রতিষ্ঠানসমূহ অনলাইনে ক্লাশ নেওয়ার সিদ্ধান্ত নিলেও প্রত্যন্ত অঞ্চলে  বসবাসরত ছাত্র-ছাত্রীদের অনেকেই দুর্বল নেটওয়ার্কের কারণে এ ব্যবস্থায় বৈষম্যের শিকার হচ্ছে। সবচেয়ে বড় বিপত্তি দেখা দেয় পরীক্ষা গ্রহণ নিয়ে। একটি পর্যায়ে কর্তৃপক্ষ জেএসসি ও এসএসসি পরীক্ষার ফলাফলের গড়ের ভিত্তিতে উচ্চ মাধ্যমিক (এইচএসসি) ও সমমানের পরীক্ষার ফলাফল প্রদান করার সিদ্ধান্ত নিতে বাধ্য হয়। নভেম্বরের শেষ নাগাদ করোনাভাইরাসের প্রকোপ অনেকটা কমে আসায় অনেকেই আশায় দিন গুণছিলেন, হয়তোবা কিছু দিনের মধ্যে শিক্ষা প্রতিষ্ঠানসমূহ খুলে দেওয়ার মতো একটি পরিস্থিতি সৃষ্টি হবে। কিন্তু, সে আশায় গুড়ে বালি। শীত শুরু হতে না হতেই, যেমনটি আশংকা করা হচ্ছিল, দেশে করোনাভাইরাসের প্রকোপ আবার বাড়তে শুরু করে। এমন অবস্থায় আমাদের মাঝে আসছে নতুন বছর। এ বছরে স্বাধীনতার ৫০ বছর পূর্ণ হতে চলেছে। আগামী মার্চে সবাই সাড়ম্বরে স্বাধীনতার সুবর্ণজয়ন্তী পালনের আশায় অধীর আগ্রহে অপেক্ষা করছে। কিন্তু, সে সুযোগ সত্যিই আসবে তো? করোনাভাইরাস সংক্রমণে যে উর্ধ্বগতি দেখা যাচ্ছে তা সহসা কমে আসবে বলে কি আশা করা যায়? একমাত্র ভরসা বোধ হয় টিকা। ইতোমধ্যে ফাইজার-বায়োএনটেক এবং মডার্ণার টিকা আমেরিকার মতো দেশে রেগুলেটরি অথরিটির অনুমোদন পেয়েছে। আরও কিছু টিকা হয়তো শিগগিরই অনুমোদন পাবে। প্রশ্ন হচ্ছে, এসব টিকা আমাদের মতো দেশসমূহে কবে নাগাদ এসে পৌঁছুতে পারে? আশা করা হচ্ছে, জানুয়ারি-ফেব্রুয়ারি নাগাদ টিকার প্রথম চালানটি আমাদের হাতে এসে পৌঁছতে পারে। বিশ্ব স্বাস্থ্য সংস্থার প্রেডিকশন অনুযায়ী, গণহারে টিকাদান কার্যক্রম শুরু করতে ২০২১ এর মাঝ পর্যন্ত লেগে যেতে পারে। এখানে একটি বিষয় বিশেষভাবে প্রণিধানযোগ্য। সবার কাছে টিকা পৌঁছানোই একমাত্র বিবেচ্য বিষয় নয়, পর্যাপ্ত সংখ্যক টিকা উৎপাদনের প্রশ্নও জড়িত আছে। বিশ্বজুড়ে ন্যায্যতার ভিত্তিতে সুষ্ঠুভাবে টিকা সরবরাহের প্রতিশ্রুতি নিয়ে গড়ে উঠা জোট কোভ্যাক্স জোটের অন্তর্ভুক্ত দেশগুলোর জন্য ২০২১ সালের মধ্যে ২০০ কোটি টিকার ডোজ নিশ্চিত করতে চায়। তারা আশা করছে, এতে করে প্রতিটি দেশের মোট জনসংখ্যার অন্তত ২০% মানুষ টিকা লাভে সক্ষম হবে। ভারতের সিরাম ইনস্টিটিউটের প্রধান আদর পুণাওয়ালার মতে, “দুনিয়ায় সবার কাছে করোনা টিকা পৌঁছে দিতে ৪-৫ বছর সময় লাগবে।”সব মিলিয়ে আমরা যে অনিশ্চিত অবস্থায় আছি, কবে নাগাদ এখান থেকে পরিত্রাণ পাচ্ছি বলা মুশকিল। তবে, করোনাভাইরাস এক অর্থে আমাদের জন্য আশীর্বাদ হয়ে এসেছে। বিশ্বের অনেক উন্নত দেশসহ প্রায় সর্বত্র স্বাস্থ্যব্যবস্থার যে বেহাল দশা তা এতটা নগ্নভাবে আগে কখনও উন্মোচিত হয়নি। এই মহামারি চোখে আঙুল দিয়ে দেখিয়ে দিল, আমাদের মতো দেশের জনসাধারণের একটি বিরাট অংশের সঞ্চয় বলতে কিছুই নেই। অর্থনৈতিক কার্যক্রম হঠাৎ বন্ধ হয়ে গেলে রাষ্ট্রযন্ত্রের পক্ষে তাদের দু' চার মাস সাবসিডি দিয়ে বাঁচিয়ে রাখাও অনেক কঠিন। অনলাইন এডুকেশন ও অফিস কার্যক্রমের মতো ব্যবস্থা চালু এবং তজ্জন্য ইন্টারনেট নেটওয়ার্কের দ্রুত সম্প্রসারণ ও উন্নয়ন সাধন যে কতটা জরুরি এবং এক্ষেত্রে আমরা যে এখনও অনেক পিছিয়ে আছি, এ বিপদে না পড়লে হয়তো আমরা কখনই ওভাবে বুঝতে পারতাম না। তবে, সব কিছুর যেমন একটি শেষ আছে, আল্লাহ চাহেতঃ এ বিপদ থেকেও নিশ্চয়ই একদিন আমরা বেরিয়ে আসতে পারব। আমাদের নেমে পড়তে হবে মেরামতে। ভাবনার বিষয় হল, আমাদের সামগ্রিক অর্থনীতির এবং শিক্ষার্থীদের শিক্ষাজীবনের যে বিপুল ক্ষতি হয়ে গেল, তা আমরা পুষিয়ে পারব তো? যদি পারি তো কিভাবে, কত দিনে, কী কর্মপরিকল্পনায়?বিগত বছরে একটি উল্লেখযোগ্য ঘটনা ছিল, ১৭ ডিসেম্বর বাংলাদেশ ও ভারতের প্রধানমন্ত্রীদ্বয়ের শীর্ষ বৈঠক। এ বৈঠকে দু' দেশের মধ্যে কৃষি, বাণিজ্য ও জ্বালানিসহ অনেকগুলো ক্ষেত্রে সহযোগিতার নিমিত্তে বেশ কিছু সমঝোতা স্মারক স্বাক্ষরিত হয়। তবে, অনেকেই আশায় বুক বেঁধেছিল, এ বৈঠকে দু'দেশের মধ্যে দীর্ঘদিন ধরে ঝুলে থাকা তিস্তাসহ অভিন্ন নদীসমূহের পানি বণ্টন, বাংলাদেশ-ভারত বাণিজ্যে বাংলাদেশের বিশাল ঘাটতি এবং সীমান্তে বিএসএফের গুলিতে নিয়মিত বাংলাদেশিদের নিহত হওয়ার মতো বড় বড় সমস্যাসমূহের সমাধানে একটি উল্লেখযোগ্য অগ্রগতি সাধিত হবে। ভারত বরাবরের মতো এসব বিষয় গুরুত্ব সহকারে দেখার আশ্বাস অবশ্যই দিয়েছে, কিন্তু এ ধরনের আশ্বাস বাস্তবে কতটুকু প্রতিফলিত হয় সেটাই দেখার বিষয়। এছাড়া, মিয়ানমার সরকারের নির্যাতনের ফলে রাখাইন স্টেট থেকে বাস্তুচ্যুত হয়ে বিভিন্ন সময়ে বাংলাদেশে আশ্রয় নেওয়া প্রায় ১১ লাখ রোহিঙ্গা শরণার্থী বাংলাদেশের জন্য বিশাল বোঝা হয়ে দাঁড়িয়েছে। এদের প্রত্যাবসানে মিয়ানমারকে রাজি করাতে ভারত গুরুত্বপূর্ণ ভূমিকা রাখতে পারে। এখন পর্যন্ত এক্ষেত্রে ভারত আমাদের অনুকূলে দৃশ্যমান কোনো ভূমিকা রাখেনি, বরঞ্চ তাদের ভূমিকা পরোক্ষভাবে মিয়ানমারের পক্ষেই গেছে। ভারত এক্ষেত্রেও সহযোগিতার আশ্বাস দিয়েছে। আগামী দিনগুলোতে তাদের কতদূর সহযোগিতা পাওয়া গেল, তা স্পষ্ট হয়ে উঠবে। আনন্দের বিষয়, সব কিছু ঠিক থাকলে আসন্ন মার্চে স্বাধীনতার সুবর্ণজয়ন্তীতে অংশ নেওয়ার জন্য শ্রী মোদির বাংলাদেশে আসার কথা রয়েছে, যেটা দুই প্রধানমন্ত্রীর মধ্যে আরেকটি শীর্ষ বৈঠকের সুযোগ তৈরি করতে পারে। বিবদমান সমস্যাসমূহ সমাধানে আমরা কি এ সুযোগটিকে কাজে লাগানোর চেষ্টা করতে পারি? তা যদি হবে, এ ব্যাপারে জোরালো কাজ শুরুর এখনই সময়।সবাই ভাল থাকুন।ড. মুহম্মদ দিদারে আলম মুহসিন, অধ্যাপক, ফার্মেসি বিভাগ, জাহাঙ্গীরনগর বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","3","https://bangla.dhakatribune.com/articles/opinion/page/3"
"1632475208-1081","https://bangla.dhakatribune.com/","মতামত","https://bangla.dhakatribune.com/articles/opinion","ডিজিটাল হাসপাতালের কাজ করছে স্বাস্থ্য...","https://bangla.dhakatribune.com/opinion/2021/05/07/34309","‘এখানে সব ধরনের স্বাস্থ্যগত সমস্যা নিয়ে মানুষ ফোন করেন। তবে জরুরি কলগুলো বেশি আসে। যেমন গর্ভবতী অনেক মা বুঝতে পারেন না তারা কীভাবে খাবার খাবেন বা ডাক্তারের কাছে কোন কোন সময় যাবেন, কখনও হঠাৎ শিশু কিছু খেয়ে ফেললে, নাকে কিছু ঢুকে ফেললে, কারো সুগার ফল করলে বা কেউ অজ্ঞান হয়ে গেলে ইত্যাদি’
গত মে মাসে মিরপুরে বসবাসকারী আনোয়ারা বেগমের (৩৪) স্বামী হঠাৎ অসুস্থ হন এবং দুই দিন প্রচণ্ড জ্বরে ভোগেন। তার জ্বর সেরে না যেতেই আনোয়ারা নিজেও অসুস্থ্য হন। এ সময় আনোয়ারা তার বৃদ্ধ শাশুড়ি ও দুই সন্তানের জন্য চিন্তিত হয়ে পড়েন এবং ভাবেন এটা কোনো সাধারণ জ্বর নয়, এটা করোনাভাইরাসের লক্ষণ হতে পারে। এ সময় তিনি বুঝতে পারছিলেন না কী করবেন, কোন হাসপাতালে যাবেন কিংবা কোনো চিকিৎসকের সাথে কীভাবে যোগাযোগ করবেন। তখন তার এক প্রতিবেশী তাকে ফোন করে বলেন, স্বাস্থ্য বাতায়নে যোগাযোগ করতে। আনোয়ারা বলেন, “স্বাস্থ্য বাতায়নে ফোন করে এভাবে সমস্যার সমাধান পাব ভাবতে পারিনি। ওই সময় সাধারণ ছুটির জন্য অনেক কিছু বন্ধ ছিল। হাসপাতালগুলোতে রোগী নিচ্ছিল না। ডাক্তাররা রোগী দেখছিলেন না। তাই আমি এত দিশেহারা হয়ে পড়েছিলাম যে কিছুতেই বিশ্বাস হচ্ছিল না যে কোনো চিকিৎসকের পরামর্শ নিতে পারব। শুধু তাই নয়, তিনদিন পর আমার স্বামীর অবস্থা এতো খারাপ হয় যে স্বাস্থ্য বাতায়নে ফোন করে অ্যাম্বুলেন্স সার্ভিসও নিয়েছি। করোনার ওই দিনগুলোতে এতো সহজে সমাধান পাওয়ার জন্য স্বাস্থ্য বাতায়নকে কখনো ভুলতে পারব না।স্কুল শিক্ষক আরমান খান বলেন, “আমি যখন জুলাই মাসে করোনা পজেটিভ হই তখন কী করবো কিংবা কীভাবে চিকিৎসা করাবো বুঝতে পারছিলাম না। স্বাস্থ্য বাতায়নের বিষয়ে জানা ছিল। তাই সেখানে ফোন করি এবং সেখানকার চিকিৎসকের মাধ্যমে চিকিৎসা নেই। তাদের কথায় ভরসা পেয়েছিলাম। তাই ভয় পাইনি। তখন বুঝতে পেরেছি এটি সরকারের একটি খুবই ফলপ্রসূ এবং ভালো উদ্যোগ।”আসলে স্বাস্থ্য বাতায়ন কী? স্বাস্থ্য বাতায়ন সূত্রে জানা যায়, এটি জাতীয় টেলি হেলথ সার্ভিস যা ২০১৫ সালে চালু হয়। যুক্তরাজ্যের ইউকেএইড-এর আর্থিক সহায়তায় এর যাত্রা শুরু হলেও এখন পুরোপুরিভাবে স্বাস্থ্য মন্ত্রণালয় ও স্বাস্থ্য অধিদপ্তরের অপারেশন প্লানের সাথে এটা যুক্ত হয়ে সিনেসিস আইটির কারিগরি সহায়তায় কাজ করছে। এই হেল্পলাইনটির নম্বর হল ১৬২৬৩। যা সপ্তাহের ৭ দিনই ২৪ ঘণ্টা খোলা থাকে। এখানে ফোন করে স্বাস্থ্য সংক্রান্ত যে কোনো বিষয়ে সম্পূর্ণ বিনামূল্যে চিকিৎসা সহায়তা পাওয়া যায়। এছাড়া এখান থেকে সরকারি হাসপাতাল, ডাক্তারদের তথ্য কিংবা স্বাস্থ্য বিষয়ক অন্যান্য যে কোনো তথ্য এবং ফোন নম্বর পাওয়া যায়। সরকারি স্বাস্থ্য সেবা বা হাসপাতাল বিষয়ক যে কোনো অভিযোগ বা পরামর্শ থাকলে এই নম্বরে জানানো যায়। সেই অভিযোগ যথাযথ কর্তৃপক্ষকে জানিয়ে দেয়া হয় এবং সে বিষয়ে কোনো ব্যবস্থা নেয়া হলে অভিযোগকারীকে তা জানিয়ে দেয়া হয়।  চিকিৎসকরা বলছেন, ডিজিটাল বাংলাদেশকে সার্থক করে তুলতে এ উদ্যোগ যথার্থ। যে কোনো সময় যে কোনো বিষয়ে চিকিৎসা সেবা ও পরামর্শ দেয়ার জন্য এরকম ফ্রি চিকিৎসার ব্যবস্থা সত্যিই অনেক উপকারী। এই করোনাকালীন সময়ে মানুষ যখন সহজে বাড়ি থেকে বের হতে পারছে না বা ডাক্তার দেখাতে পারছে না তখন এ ধরনের হেল্পলাইন মানুষকে অনেক স্বস্তি এনে দিয়েছে। অনেক সময় ছোটখাট সমস্যায় মানুষ যখন দিশেহারা হয়ে পড়ে তখনও এ হেল্পলাইন ম্যাজিকের মতো কাজ করে। ভাবে কাজ করে স্বাস্থ্য বাতায়ন জানতে চাইলে স্বাস্থ্য বাতায়নের সমন্বয়কারী ডা. দীপশিখা সাহা বলেন, “সাধারণত কেউ ফোন করলে তার সমস্যা শুনে আমরা তাকে জরুরি ভিত্তিতে যা প্রয়োজন তা করে থাকি। যদি পরিস্থিতি এমন হয় যে তাকে হাসপাতালে যেতে হবে বা সরাসরি ডাক্তার দেখাতে হবে বা তার কোনো পরীক্ষা করা প্রয়োজন তখন আমরা তাকে সেসব কাজ করার পরামর্শ দেই। এক্ষেত্রে তাদেরকে হাসপাতালের জরুরি বিভাগে যোগাযোগ করতে বলি। প্রয়োজনে তাদেরকে ঠিকানা বা ফোন নম্বর দিয়ে সাহায্য করি। কমবেশী সব বিষয়ে মানুষ এখানে ফোন করে। তবে সাধারণত মা ও শিশু বিষয়ক, যে কোনো ক্রনিক রোগ, মানসিক সমস্যা বা যে কোনো ছোটখাট দুর্ঘটনা ইত্যাদি বিষয়ে ফোন বেশি আসে। সারা দেশের এমনকি প্রত্যন্ত অঞ্চল থেকেও এখানে মানুষ ফোন করেন। আমরা এখান থেকে অ্যাম্বুলেন্স সার্ভিসও দিয়ে থাকি। এছাড়া ৯৯৯-এর জরুরি অ্যাম্বুলেন্স সার্ভিসটিও আমরা দিয়ে থাকি। কাউকে স্পেশালিস্ট ডাক্তারকে দেখানোর প্রয়োজন হলে আমরা হাসপাতালের মাধ্যমে তাকে সে ব্যবস্থা করে দেই। এখানে মানসিক সমস্যার কাউন্সিলিংও করা হয়।”  স্বাস্থ্য বাতায়নের কাজের অভিজ্ঞতার কথা বলতে গিয়ে মেডিকেল কর্মকর্তা ডা. মৃত্তিকা মাহজাবিন বলেন, “এখানে সব ধরনের স্বাস্থ্যগত সমস্যা নিয়ে মানুষ ফোন করেন। তবে জরুরি কলগুলো বেশি আসে। যেমন গর্ভবতী অনেক মা বুঝতে পারেন না তারা কীভাবে খাবার খাবেন বা ডাক্তারের কাছে কোন কোন সময় যাবেন, কখনও হঠাৎ শিশু কিছু খেয়ে ফেললে, নাকে কিছু ঢুকে ফেললে, কারো সুগার ফল করলে বা কেউ অজ্ঞান হয়ে গেলে ইত্যাদি। বাড়িতে কেউ অজ্ঞান হলে তারা হয়তো মনে করেন স্ট্রোক করেছেন। এসব ক্ষেত্রে আমরা তাদেরকে কিছু প্রশ্ন করি এবং সে অনুযায়ী তার পরিস্থিতি বুঝে তাকে পরামর্শ বা চিকিৎসা সেবা দেই।” তিনি আরও বলেন, “এখানে কারও স্বাস্থ্যগত সমস্যা শোনার পর আমরা একটি প্রেসক্রিপশন করে তার মোবাইলে এসএমএসের মাধ্যমে তা পাঠিয়ে দেই। সেই প্রেসক্রিপশনের নিচে যে ডাক্তার তার সাথে কথা বলেন তার নাম এবং তার বিএমডিসির রেজিস্ট্রেশন নম্বরটি দেয়া থাকে। অনেক সময় দেখা যায় ঐ রোগী যদি আবার কোনো সমস্যায় পড়েন তখন তিনি যার মাধ্যমে সেরে উঠেছেন বা সেবা নিয়ে ভালো হয়েছেন তাকে চান। কেউবা শুধুমাত্র ধন্যবাদ দেয়ার জন্য আমাদের ফোন করেন। এসব ঘটনা আমাদের অনেক অনুপ্রেরণা দেয়। মনে হয় মাত্র পাঁচ মিনিটে একজন মানুষকে না দেখে শুধুমাত্র তার কথা শুনে তার জরুরি অবস্থা বোঝাতে পারছি বা এভাবে সেবা দেয়ায় তারা উপকৃত হচ্ছেন বিষয়টি ভাবতেই একটা অন্যধরনের ভালোলাগা অনুভূতি কাজ করে। আমাদের শহুরে জীবনে ডায়রিয়া এখন ভয়ানক কিছু নয়। কিন্তু অনেক গ্রামের মানুষ এখনও ডায়রিয়া হলে ভয় পান। তারা যখন এ বিষয়ে আমাদের কাছ থেকে সেবা পান তখন বিষয়টিকে তারা অনেক গুরুত্ব দিয়ে দেখেন এবং কৃতজ্ঞতা প্রকাশ করেন। প্রতিদিন এ ধরনের নানা ঘটনা ঘটে। যদিও কাজটি আমরা ফোনের মাধ্যমে করি তবুও মনে হয় আমরা সব সময় একটি চলমান হাসপাতালে কাজ করছি।”করোনাকালে স্বাস্থ্য বাতায়ন কীভাবে কাজ করেছে জানতে চাইলে স্বাস্থ্য বাতায়নের সিইও ডা. নিজাম উদ্দীন আহমেদ বলেন, “স্বাস্থ্য বাতায়নের লক্ষ্য হলো জনগণের স্বাস্থ্যসেবার উন্নয়ন করা। এটি একটি চলমান প্রক্রিয়ার মাধ্যমে কাজ করছে। গত বছর এখান থেকে ১ কোটি ১৬ লাখ মানুষকে সেবা দেয়া হয়েছে। মার্চ থেকে মে মাসের ৩ তারিখ পর্যন্ত ১ কোটি ১৮ লাখ ৫৩ হাজার ৪০৫ জন মানুষ সেবা নিয়েছেন। এর শতকরা ৭০ ভাগ করোনা সম্পর্কিত। এর মধ্যে করোনা আক্রান্ত ছিলেন শতকরা ৬২-৭০ ভাগ। এখন কল আসে যাদের তাদের মধ্যে শতকরা ৩০ ভাগ করোনা পজেটিভ। যারা বাসা থেকে সেবা নিচ্ছেন। শুরুর দিকে হাসপাতালগুলো বন্ধ থাকায় এটি ডিজিটাল হাসপাতালের কাজ করেছে বলে অনেকেই বলছেন।” তিনি আরও বলেন, “২০২০ সালে দিনে ৫০-৯০ হাজার মানুষ সেবা নিত। যা গড়ে ৪০ হাজারের মতো। এখন কল আসে ১২-১৫ হাজার। করোনাকালে আমরা অনেক মানুষকে অ্যাম্বুলেন্স পাঠিয়েছি। এমনকি কারো কারো বাসায় ওষুধও পাঠিয়েছি। এগুলো নাগরিক সেবা। অনেকে কোভিডের সময় এখান থেকে মানসিক সাপোর্টও পেয়েছে। এখানে ৩০০ ডাক্তার কাজ করেন। কোভিডের সময় আগস্ট-ডিসেম্বর মাসের মধ্যে ১৪৫ জন ডাক্তার প্রতিদিন কাজ করেছেন। এখন দিনে ৪৫ জন ডাক্তার কাজ করেন। এটি সরকারের পক্ষ থেকে একটি বিরাট সহায়তা। ফেসবুকে আমাদের ৩ লাখ অনুসারী আছেন। যারা স্বাস্থ্য সংক্রান্ত বিভিন্ন প্রশ্ন করেন বা তথ্য কিংবা পরামর্শ চান যা তাদেরকে তাৎক্ষণিকভাবে দেয়া হয়। আমাদের একটি স্লোগান আছে- ‘হাতে মোবাইল মানে ডাক্তার সাথে’।” সত্যিই তাই- বললেন ঢাকা মেডিকেল কলেজ অ্যান্ড হাসপাতালের নিউরো মেডিসিন বিভাগের সহকারি অধ্যাপক ডা. মহিউদ্দীন আহমেদ। তিনি বলেন, “এটি সরকারের একটি খুবই ভালো এবং কার্যকরী উদ্যোগ। করোনাকালীন সময়ে তারা যথেষ্ট করছে। আমি যখন জুন মাসে এবং আগস্টে দুইবার করোনায় আক্রান্ত হই তারা নিজেই আমার সাথে যোগাযোগ করেছে এবং প্রয়োজনীয় সহযোগিতা করেছে। ওই সময় পরিস্থিতি খুব খারাপ ছিল এবং অনেক কিছু বন্ধ ছিল। কিন্তু তারা আমাকে যথেষ্ট সাহায্য করেছে। এরপর আমার পরিবারের অন্যান্য সদস্যরা যখন করোনা আক্রান্ত হন তখনও তারা আমার পাশে ছিল। আমি শুনেছি তারা অনেক মানুষকে ওষুধ পাঠিয়েছে। বাজারও করে দেয়ার কথাও শুনেছিলাম।” ডিজিটাল বাংলাদেশকে এগিয়ে নিতে এটি গুরুত্বপূর্ণ ভূমিকা পালন করছে এতে কোনো সন্দেহ নেই। তবে এ সেবার বিষয়ে মানুষ ততটা জানেন না। বিশেষ করে অসহায় অবস্থায় পড়া যে কোনো মানুষ, প্রান্তিক জনগোষ্ঠী বা দরিদ্র মানুষগুলোর জন্য এ সেবা যথার্থই আলাউদ্দীনের চেরাগের মতো কার্যকর। যা তাদের স্বস্তি ও সাশ্রয়ে অনেক উপকার বয়ে নিয়ে আসবে এমনই ভাবছেন সংশ্লিষ্টরা।প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","","https://bangla.dhakatribune.com/articles/opinion/page/2"
"1632475316-1097","https://bangla.dhakatribune.com/","মতামত","https://bangla.dhakatribune.com/articles/opinion","শ্রমিকদের সুরক্ষায় নিরাপত্তা বেষ্টনী...","https://bangla.dhakatribune.com/opinion/2021/08/12/37887","দেশে যখন কোনো অর্থনৈতিক বিপর্যয় দেখা দেয়, তখন শ্রমিকদের তাদের যৎসামান্য সঞ্চয়ের ওপর নির্ভর করা ছাড়া আর কোনো বিকল্প থাকে না
পোশাক শিল্পের ওপর করোনা অতিমারি অভূতপূর্ব নেতিবাচক প্রভাব ফেলেছিল, কোনো সন্দেহ নেই। আশার কথা শিল্প সেই ধাক্কা অনেকটা সামলে নিয়ে অনেকটা পূর্বের ধারায় ফিরে আসছে। বিগত ১৮ মাস ধরে আমাদের আলোচনার মূল কেন্দ্রবিন্দুতে ছিল শিল্পের এই চ্যালেঞ্জ মোকাবিলার কথা। কিন্তু যে লোকগুলো আমাদের পোশাক উৎপাদন করে তাদের ব্যপারে আমরা কতটা চিন্তা করেছি? বা তাদের অবস্থার কি পরিবর্তন সাধিত হয়েছে? করোনাভাইরাস অতিমারিতে পোশাক শ্রমিকরা সর্বাগ্রে সবচেয়ে বেশি ক্ষতির সম্মুখীন হয়েছিলেন। আশঙ্কার বিষয় হলো, আমরা অতীত থেকে শিক্ষা লাভ করতে পারিনি। যার ফলে ভবিষ্যতেও কোনো প্রকার অর্থনৈতিক বিপর্যয় দেখা দিলে তার ক্ষতিকর প্রভাব আমাদের পোশাক শ্রমিকদের ভোগ করতে হতে পারে। যদি না তাদের স্বার্থ রক্ষায় মৌলিক পরিবর্তন আননয়ন এবং বিধান তৈরি করা না হয়। বাংলাদেশের পোশাক শিল্পে নিয়োজিত শ্রমিকদের সামাজিক নিরাপত্তা বেষ্টনীর আওতায় আনার ব্যবস্থার ঘাটতি রয়েছে। অন্যন্য দেশের মতো আমাদের দেশে বিশেষ কারণে কারখানা বন্ধ থাকলে শ্রমিকদের সরকার কর্তৃক ভাতা প্রদান, বড় অঙ্কের এককালীন অর্থ প্রদান অথবা দীর্ঘমেয়াদে সামাজিক সুরক্ষা বলয়ের অংশ হিসাবে শ্রমিকদের সহায়তা প্রদানের মতো কোনো ব্যবস্থা নেই। এর মানে হলো, দেশে যখন কোনো অর্থনৈতিক বিপর্যয় দেখা দেয়, তখন শ্রমিকদের তাদের যৎসামান্য সঞ্চয়ের ওপর নির্ভর করা ছাড়া আর কোনো বিকল্প থাকে না। শ্রমিকদের উপার্জনের পরিমাণ এতটা বেশি নয় যে, তারা এক মাসের বাড়ি ভাড়া এবং অন্যান্য বিল পরিশোধের সমপরিমাণ টাকা আলাদা করে রেখে দেওয়ার মতোযথেষ্ট সামর্থ্য রাখে। যদি তারা তা পারত, তাহলে অধিকাংশ পোশাক শ্রমিকই নিজেদেরকে ভাগ্যবান মনে করত। অতিমারি চলাকালে চাকরি হারিয়ে বা লে-অফের কারণে যখন হাজার হাজার শ্রমিকদের বাড়ি ফিরে যেতে দেখেছি, আর এ কারণেই তখন খুব একটা অবাক হইনি।পোশাক শ্রমিকদের প্রয়োজনের সময় সহায়তা পাওয়ার কি কোনো ব্যবস্থা রয়েছে? বর্তমানে শ্রমিকদের জন্য একটি কল্যাণ তহবিল রয়েছে। যেখানে পোশাক কারখানাগুলো তাদের মোট রপ্তানি করা পণ্যের মূল্যের ওপর ০.০৩% হারে জমা দেয়। যার পরিমাণ বছরে প্রায় ১০ মিলিয়ন ডলার। রপ্তানির পরিমান বাড়লে এর পরিমানও বাড়ে। দুর্ঘটনায় আহত ও মৃত্যুজনিত কারণে এ তহবিল থেকে শ্রমিক ও তাদের পরিবারের সদস্যরা সহায়তা পেয়ে থাকেন।অতিমারির কারণে অর্ডার আসা বন্ধ হয়ে যাওয়ার পরিপ্রেক্ষিতে এবং লকডাউনের ফলে কারখানাগুলো দীর্ঘসময় বন্ধ হওয়াতে হাজার হাজার শ্রমিকের জীবন এক অনিশ্চয়তা ও উদ্বেগের মধ্যে পতিত হয়। শ্রমিকরা যে সমস্যাগুলোর মধ্যে দিয়ে গেছে তা আমরা বিগত ১৮ মাসে দেখেছি। একটি বিষয় পরিষ্কার যে, বড় কোনো অর্থনৈতিক সঙ্কটে শ্রমিকদের অর্থনৈতিক নিরাপত্তা দিতে এই তহবিল যথেষ্ট নয়। প্রথম কথা হলো, এই তহবিলে যে ১০ মিলিয়ন ডলার রয়েছে তা শ্রমিকদের সংখ্যার তুলনায় খুবই নগণ্য। কারণ আমাদের শ্রমিকের সংখ্যা প্রায় ৪০ লাখ। সঙ্কটের সময় যখন সব শ্রমিক ক্ষতিগ্রস্ত হবে, তখন এই তহবিলের যে পরিমাণ তাতে প্রত্যেক শ্রমিক মাথাপিছু মাত্র ২.৫ ডলার করে সাহায্য পাবে। অধিকন্তু বর্তমান শ্রমিক কল্যাণ তহবিল থেকে কেবল আঘাত বা মৃত্যুজনিত কারণে শ্রমিক বা তাদের পরিবার আর্থিক সহায়তা পেয়ে থাকেন। কিন্তু বড় ধরনের সংকট, লকডাউন, বেকারত্ব, ছাটাইজনিত কারণে শ্রমিক ক্ষতিগ্রস্ত হওয়ার উপক্রম হলে শ্রমিকদের সুরক্ষায় প্রয়োজন নিরাপত্তা বেষ্টনী। উদ্যোক্তা, ক্রেতা এবং শ্রমিক নেতৃবৃন্দের সঙ্গে আলোচনার মাধ্যমে সরকারশ্রমিকদের জন্য সামাজিক সুরক্ষা বেষ্টনীর ব্যবস্থা করতে পারে। স্টেকহোল্ডারদের সঙ্গে আলোচনা সাপেক্ষে মোট রপ্তানি মূল্যের ০.৫% হারে শ্রমিকদের জন্য তৈরিসুরক্ষা তহবিলে জমা করা যেতে পারে। এর ফলে তহবিলের আকার মিলিয়ন ডলারের পরিবর্তে বিলিয়ন ডলারে দাঁড়াবে। যার মাধ্যমে শ্রমিকদের অর্থনৈতিক বিপর্যয়জনিত আপৎকালীন সহায়তা ও সুরক্ষা দেওয়া সম্ভব হবে।এই তহবিলের অর্থ কেবলমাত্র শ্রমিকদের সুরক্ষা দেওয়ার জন্য নির্দিষ্ট করা রাখা হবে। আমি বিশ্বাস করি, এমন উদ্যোগের সঙ্গে ক্রেতারাও পাশে থাকবেন যদি সেই তহবিল স্বচ্ছতা ও দায়িত্বশীলতা নিয়ে পরিচালিত হয়। পোশাক কেনার দিক থেকে অন্যান্য দেশের চেয়ে ক্রেতারা বাংলাদেশকে অগ্রাধিকার দেওয়ার একটি বড় কারণ হবে শ্রমিকদের সুরক্ষার নিমিত্তে গঠিত এরকম একটি তহবিল, যদি তাআমরা সঠিকভাবে বাস্তবায়ন ও পরিচালনা করতে পারি। এর মাধ্যমে ক্রেতারাও স্বস্তি পাবেন যে তারা শ্রমিকদের সহায়তায় সত্যিকার অর্থে একটি ভালো কিছু করতে পারছেন।এছাড়া আর কোনো বিকল্প রয়েছে কি? অতীতে আমরা দেখেছি পোশাক শ্রমিকদের সহায়তায় আন্তর্জাতিক শ্রম সংস্থা (আইএলও) এরকম একটি উদ্যোগ নিয়েছিল। কিন্তু গঠিত হওয়ার পর থেকে বিগত ১২ মাসে এ উদ্যোগ তেমন একটা লক্ষ্য অর্জন করতে পারেনি। আইএলও কনভেনশনের আলোকে ক্রেতাদের সঙ্গে আলাপ-আলোচনার মাধ্যমে একটি “সিভিয়ারেন্স গ্যারান্টি ফান্ড” তৈরির ব্যাপারে এনজিওদের কাছ থেকে একটি প্রস্তাবও এসেছে। আমাদের বলা হয়েছে, কোনো কারখানা যদি দেউলিয়া হয়ে যাওয়ার জন্য বা অন্য কোনো কারণে শ্রমিক ছাটাই করে, তাহলে ক্ষতিগ্রস্ত শ্রমিকদের এই তহবিল থেকে ক্ষতিপূরণ দেওয়া এই তহবিল গঠনে উদ্দেশ্য। ভবিষ্যতে অর্থনৈতিক দুর্যোগ বা সঙ্কটের কারণে শ্রমিকরা বেকার হলে সে সঙ্কট থেকে শ্রমিকদের সুরক্ষা দিতে এই তহবিল ভূমিকা পালন করবে। এ তহবিল থেকে বেকারকালীন অথবা ছাঁটাইয়ের ফলে ক্ষতিগ্রস্ত শ্রমিকদের সহায়তা দেওয়া হবে, যা শ্রমিকদের জন্য সরকারের সামাজিক সুরক্ষা বেষ্টনী কর্মসূচিকে শক্তিশালী করতে সহায়ক হবে।শ্রমিকদের কল্যাণের জন্য আমার প্রস্তাবনা ও এই ধরনের তহবিলের ধারণা ছাড়া এরকম আরো প্রস্তাবনা থাকতে পারে। তবে উভয়ক্ষেত্রেই কোনো অবস্থাতেই শ্রমিকরা অসহায় অবস্থায় পতিত না হয় এবং তারা তাদের বেতন ও আনুষাঙ্গিক পাওনাদি পায় তা নিশ্চিতে উৎপাদনকারী এবং ব্র্যান্ডগুলোর মাঝে একটি অবশ্য পালনীয় চুক্তি থাকতে হবে।সঙ্কট বা দুর্যোগের সময় শ্রমিকদের সুরক্ষা দেওয়ার বিষয়ে কী কী ব্যবস্থা গ্রহণ ও কীভাবে তা বাস্তবায়ন করা যায় সে ব্যাপারে আমাদের দীর্ঘ মেয়াদে পরিকল্পনা করতে হবে। শ্রমিকদের সুরক্ষায় শিল্পের একটি দায়িত্ব রয়েছে। জাতিসংঘের গাইডিংপ্রিন্সিপালস অব বিজনেস এ্যন্ড হিউম্যান এবং ওইসিডি’রগাইডলাইনস ফর রেসপনসিবল সাপ্লাই চেইনু ইন দ্যা গার্মেন্ট সেক্টর অনুযায়ী, শ্রমিকদের অধিকার রক্ষায় ক্রেতাদেরও দায়িত্ব রয়েছে। এসব কিছুর উদ্দেশ্য হলো এ শিল্পে নিয়োজিত সকল শ্রমিকরা যেন সুরক্ষিত থাকে।
মোস্তাফিজ উদ্দিন ডেনিম এক্সপার্ট লিমিটেডের ব্যবস্থাপনা পরিচালক,বাংলাদেশ অ্যাপারেল এক্সচেঞ্জের প্রতিষ্ঠাতা এবং প্রধান নির্বাহী।প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","",""
"1632474698-1008","https://bangla.dhakatribune.com/","মতামত","https://bangla.dhakatribune.com/articles/opinion","বার বার আগুন থেকে বেরিয়ে আসবে রাজু","https://bangla.dhakatribune.com/opinion/2020/03/13/21103","শহীদ রাজুর সম্মানেই ঢাকা বিশ্ববিদ্যালয়ের টিএসসি চত্বরে নির্মিত হয়েছে রাজু ভাস্কর্য
“ওরা তোমাকে যতই পুড়িয়ে ভস্ম করুক হিংসার আগুনে,তুমি বারবার আগুন থেকে বেরিয়ে আসবে পুরাণের পাখি।”বারবার পুনরুত্থানের ক্ষমতায় বলীয়ান গ্রিক পুরাণের সেই পাখিটিকে এক তরুণের মধ্যে খুঁজে পেয়েছিলেন কবি শামসুর রাহমান। কবি তার কবিতায় শোকগাঁথা লিখেছিলেন যার মৃত্যুতে, মঈন হোসেন রাজু সেই তরুণের নাম। ঢাকা বিশ্ববিদ্যালয় ক্যাম্পাসে ১৯৯২ সালের ১৩ মার্চ সন্ত্রাসীদের গুলিতে নিহত হওয়ার সময় রাজুর কাঁধে যে ব্যাগটি ছিল তার মধ্যে থাকা একটি নোটবুকের অনেকগুলো পাতায় চারটি পঙক্তি বার বার লেখা ছিল- “অবশেষে সব কাজ সেরে আমাদের দেহের রক্তে নতুন শিশুকে করে যাবো আশীর্বাদতারপর হবো ইতিহাস”শেষ লাইনটাতে কখনো “হব” আবার কখনো “হবো” লিখেছিলো রাজু। শব্দের বানান নিয়ে রাজুর সংশয় ছিলও হয়ত, কিন্তু নিজে “ইতিহাস” হওয়া নিয়ে কোনো সংশয় ছিলো কি তার? ২১ বছর বয়সে যে কবির কবিতার কলম চিরতরে থমকে যায় ব্যাধির কাছে সে কবিও কি জানতো নিজের ভবিতব্য? ২১ এর সুকান্তের জীবনের সাথে ২৩ এর মঈন হোসেন রাজুর জীবনাবসানের হয়ত কোনো মিল নেই কিন্তু জীবনের মিল ঠিকই ছিলো। জীবন দিয়ে সমাজ বদলের জন্য মরিয়া ছিলেন দুজনই। রাজু কি সুকান্তকে অনেক বেশি পড়েছিল ততদিনে! ছয় বছরের বড় সহোদর মুনীম হোসেন রানার স্মৃতিতে রাজুকে আবিষ্কার করি বই পাগল, পাখিপ্রেমী, কোমল হৃদয়ের তরুণ রূপে। তারুণ্যে অমন সাহসী মৃত্যু যুগের পর যুগ বহু তারুণ্যকে প্রেরণা যোগাবে, এমন স্বপ্নই তো দেখেছিলেন শামসুর রহমান রাজুকে নিয়ে লেখা কবিতায়— “যে-তোমাকে কবরে নামিয়েছি বিষণ্ণতায়, সে নও তুমি।প্রকৃত তুমি ঐ মাথা উঁচু ক’রে আজও নতুন সভ্যতার আকর্ষণেহেঁটে যাচ্ছ পুঁতিগন্ধময় গুহা-কাঁপানো মিছিলে,তোমার অঙ্গীকার-খচিত হাত নীলিমাকে স্পর্শ করেনিঃশঙ্ক মুদ্রায়”বাসায় সবাই তাকে ডাকতো “বাবু” বলে। বই পড়ার তীব্র ঝোঁক ছিল স্বভাবে চুপচাপ বাবুর। বড় ভাই রানার ভাষ্য, “সেভেনে ওঠার পর ওর মধ্যে কিছু পরিবর্তন আসে। রাজনৈতিক সচেতনতা, নিজের আদর্শগত জায়গা, নেতৃত্ব গুণ লক্ষ করতাম।” স্কুলপড়ুয়া রাজু জড়িয়ে পড়ে বামপন্থী ছাত্র সংগঠন ছাত্র ইউনিয়নের সঙ্গে। স্কুলের গণ্ডি পেরিয়ে তেজগাঁও কলেজে ভর্তি হয়েও ছাত্র ইউনিয়নর সঙ্গে রাজুর সম্পর্ক অটুট থাকলো।স্বৈরাচার পতনের লড়াই এর মধ্যেই ঢাকা বিশ্ববিদ্যালয়ের মৃত্তিকা, পানি ও পরিবেশ বিজ্ঞান বিভাগে ভর্তি হয় রাজু। কিছুদিনের মধ্যেই নিজ সংগঠনের কর্মী হিসেবে রাজু ঢাকা বিশ্ববিদ্যালয়ে ছাত্র রাজনীতিতে সক্রিয় হতে থাকে। প্রথমে সংগঠনের শহিদুল্লাহ হল কমিটির সদস্য, তারপর বিশ্ববিদ্যালয় সংসদের সমাজকল্যাণ সম্পাদক এবং ১৯৯১ সালে ছাত্র ইউনিয়ন কেন্দ্রীয় কমিটির সদস্য নির্বাচিত হন মঈন হোসেন রাজু।৯০-এ স্বৈরাচার পতনের পর ক্যাম্পাসগুলোতে গণতান্ত্রিক চর্চা ফিরে আসার বদলে পাল্টাপাল্টি সন্ত্রাস আর দখলদারিত্বের থাবায় তখন বিপর্যস্ত হয়ে ওঠে শিক্ষাঙ্গন। অস্ত্রের ঝনঝনানিতে বিপর্যস্ত শিক্ষাঙ্গনে তখন গড়ে ওঠে “গণতান্ত্রিক ছাত্র ঐক্য” নামে একটি জোট।১৯৯২ সালের ১৩ মার্চ ঘটনার দিন ছাত্রলীগ এবং ছাত্রদলের নেতা কর্মীদের মধ্যে সশস্ত্র সংঘর্ষের মধ্যেই তাৎক্ষণিকভাবে উপস্থিত সহযোদ্ধাদের সাথে নিয়েই মিছিল শুরু করেন ছাত্র ইউনিয়নের কেন্দ্রীয় নেতা মঈন হোসেন রাজু। অস্ত্রের হুঙ্কারের মাঝেই সে মিছিল থেকে সন্ত্রাসের বিরুদ্ধে সাহসী স্লোগান আছড়ে পড়ে টিএসসির দেয়ালগুলোতে। তাদের ১০-১২ জনের মিছিলটি টিএসসির পূর্ব গেট ধরে ডাস চত্বর ঘুরে যতক্ষণে হাকিম চত্বরের পাশ দিয়ে বর্তমান রাজু ভাস্কর্য ঘুরে টিএসসিতে অবস্থান নেয় ততক্ষণে বিশাল আকার ধারণ করেছে তা। এরপর সেই মিছিল আবার ঘুরে টিএসসি’র পশ্চিম দিকের সিঁড়িঘরের সামনে এসে থামে এবং বক্তব্য শুরু হয়। কিন্তু ঠিক সেই মুহূর্তে আবার গোলাগুলি এবং সাথে সাথে আবারো প্রতিবাদের মিছিল-স্লোগানে প্রকম্পিত ক্যাম্পাস। সেই মিছিলেই হঠাৎ এক রাউন্ড গুলি এসে বিদ্ধ হয় রাজুর মাথায়। পুরো ক্যাম্পাসকে কাঁদিয়ে রাত দশটায় ঢাকা মেডিকেল কলেজ হাসপাতালে শেষ নিঃশ্বাস ত্যাগ করেন তিনি। ২০১৬ সালে সন্ত্রাসবিরোধী রাজু দিবসে ছাত্র ইউনিয়নের র‍্যালি। ছবি: জাহিদুল ইসলাম সজীবশহীদ রাজুর সংগ্রামকে ধারণ করেই ঢাকা বিশ্ববিদ্যালয়ের টিএসসি চত্বরে নির্মিত হয় “সন্ত্রাসবিরোধী রাজু স্মারক ভাস্কর্য”। দীর্ঘদিনের চড়াই-উৎরাই পেরিয়েএই ভাস্কর্য নির্মাণের অনুমতি পায় ছাত্র ইউনিয়ন। এর নকশা ও নির্মাণেছিলেন ভাস্কর শ্যামল চৌধুরী। সার্বিক দায়িত্বে রয়েছে বাংলাদেশ ছাত্র ইউনিয়ন। ১৯৯৭ সালের ১৭ সেপ্টেম্বর ঢাকা বিশ্ববিদ্যালয়ের তৎকালীন উপাচার্য এ কে আজাদ ভাস্কর্যটি উদ্বোধন করেন। রাজুর স্মরণে টিএসসি’র ডাস চত্বরের একপাশে রয়েছে রাজুর একটি প্রতিকৃতি, যেখানে প্রতিবছর, ১৩ মার্চ রাজু দিবসেরাজুর স্মৃতিতে শ্রদ্ধা নিবেদন করা হয়। মূলতঃ রাজুর বড় ভাই মুনীম হোসেন রানা এবং ছাত্র ইউনিয়নের তার সহযোদ্ধা শাহানা আক্তার শিলু, সাঈদ হাসান তুহিন, আবদুল্লাহ মাহমুদ খান, তাসফির সিদ্দিক, হাসান হাফিজুর রহমান সোহেল, উৎপল চন্দ্র রায় ও গোলাম কিবরিয়া রনির অবয়বকে সামনে রেখে ফুটিয়ে তোলা হয়েছে রাজু ভাস্কর্যের অবয়ব।রাজুর গুলিবিদ্ধ হওয়ার স্থানটিতে ফুল ছিটিয়ে শ্রদ্ধা জানায় সহযোদ্ধারা। (১৯৯২) ছবি সংগ্রহ: মুনীম হোসেন রানা; (মঈন হোসেন রাজুর বড় ভাই)রাজুকে স্মরণীয় করে রাখতে আট জন তরুণ-তরুণীর আদলে তৈরি ভাস্কর্যের পাদদেশে দাঁড়িয়ে আজো ছাত্র-তরুণরা অন্যায়ের বিরুদ্ধে রুখে দাঁড়ায়, আজো সেখানে সাহসী মানুষেরা জড়ো হয় নিজ নিজ দাবি নিয়ে। কিন্তু রাজুকে তারা ক’জন চেনে! ক’জন জানে ১৯৯২ সালের ১৩ মার্চের পড়ন্ত বিকেলে যখন রক্তিম সূর্য গোধূলির কোলে আশ্রয় নিচ্ছে তখন ২৩ বছরের এক টগবগে তরুণ ঠিক মাথায় গুলিবিদ্ধ হয়ে লুটিয়ে পড়ছে সাথীদের কোলে! ইতিহাস বিস্মৃত হওয়া আমাদের দেশের জন্য নতুন কিছু নয়। হুমায়ুন আজাদ বাঙালীকে নিয়ে বলেছিলেন, “...সফল হওয়ার পর মনে থাকে না কেন তারা আন্দোলন করেছিল।” তাই আন্দোলনে প্রাণোৎসর্গকারীদের মনে রাখা তো আরো দূরহ কাজ আমাদের জন্য। কিন্তু রাজুকে চেনে না এমন বহু তরুণও রাজুর স্মৃতিতে নির্মিত ভাস্কর্যের পাদদেশে এসে দাঁড়ায় নিজ নিজ অধিকারের দাবিতে। বহু রাজু এখান থেকেই শপথ নেয় অন্যায়কে রুখে দেওয়ার। বাংলাদেশের তারুণ্যের অন্যতম সেরা প্রতিচ্ছবি এই “সন্ত্রাসবিরোধী রাজু স্মারক ভাস্কর্য”।রাজুর মৃত্যুতে লেখা শামসুর রহমানের কবিতা পুরাণের পাখি: পুরাণের পাখি শামসুর রহমাননা রাজু, তোমাকে আমরা ঘুমোতে দেব না।এই যে আমরা দাঁড়িয়ে আছি তোমার শিয়রেপ্রতারিত, লুণ্ঠিত মানুষের মতো,আমাদের মধ্যে কেউ এমন নেই যে তোমাকেঘুমোতে দেবে।জেগে থাকতেই ভালবাসতে তুমিএই নিদ্রাচ্ছন্ন দেশে; অন্ধকারে দু’টি চোখ সর্বক্ষণজ্বলত পবিত্র দীপশিখার মতো,সেই চোখে আজ রাজ্যের ঘুম।না রাজু, তোমার এই ভঙ্গি আমাদের প্রিয় নয়,এই মুহূর্তে তোমার সত্তা থেকেঝেড়ে ফেলো নিদ্রার ঊর্ণাজাল।তোমার এই পাথুরে ঘুম আমাদেরভয়ানক পীড়িত করছে;রাজু, তুমি মেধার রশ্মি-ঝরানো চোখ মেলে তাকাওতোমার জাগরণ আমাদের প্রাণের স্পন্দনের মতোই প্রয়োজন।দিনদুপুরে মানুষ শিকারীরা খুব করেছে তোমাকে।টপকে-পড়া, ছিটকে-পড়াতোমার রক্তের কণ্ঠস্বরে ছিলপৈশাচিকতা হরণকারী গান। ঘাতক-নিয়ন্ত্রিত দেশেহত্যাযজ্ঞের বিরুদ্ধে আওয়াজ তুলেছিলে তুমি,মধ্যযুগের প্রেতনৃত্য স্তব্ধ করার শুভ শ্লোকউচ্চারিত হয়েছিল তোমার কণ্ঠে,তোমার হাতে ছিল নরপশুদের রুখে দাঁড়াবারমানবতা-চিহ্নিত প্রগতির পতাকাতাই ওরা, বর্বরতা আর অন্ধকারের প্রতিনিধিরা,তোমাকে, আমাদের বিপন্ন বাগানেরসবচেয়ে সুন্দর সুরভিত ফুলগুলির একজনকে,হনন করেছে, আমাদের ভবিষ্যতের বুকেসেঁটে দিয়েছে চক্ষুবিহীন কোটরের মতো একটি দগদগে গর্ত।শোনো, এখন যাবতীয় গাছপালা, নদীনালা,ফসলের ক্ষেত, ভাসমান মেঘমালা, পাখি আর মাছ-সবাই চিৎকারে চিৎকারে চিড় ধরাচ্ছে চরাচরে, ‘চাই প্রতিশোধ।‘নক্ষত্রের অক্ষর শব্দ দু’টি লিখে দিয়েছে আকাশে আকাশে।যে-তোমাকে কবরে নামিয়েছি বিষণ্ণতায়, সে নও তুমি।প্রকৃত তুমি ঐ মাথা উঁচু ক’রে আজও নতুন সভ্যতার আকর্ষণেহেঁটে যাচ্ছ পুঁতিগন্ধময় গুহা-কাঁপানো মিছিলে,তোমার অঙ্গীকার-খচিত হাত নীলিমাকে স্পর্শ করেনিঃশঙ্ক মুদ্রায়,ওরা তোমাকে যতই পুড়িয়ে ভস্ম করুক হিংসার আগুনে,তুমি বার বার আগুন থেকে বেরিয়ে আসবে পুরাণের পাখি।লাকী আক্তার সাবেক সভাপতি, বাংলাদেশ ছাত্র ইউনিয়ন*****************************************************************************************************************প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","6","https://bangla.dhakatribune.com/articles/opinion/page/6"
"1632474677-1004","https://bangla.dhakatribune.com/","মতামত","https://bangla.dhakatribune.com/articles/opinion","সেন্টমার্টিনে কেনো কুকুর মারবেন","https://bangla.dhakatribune.com/opinion/2020/02/19/20287","নির্বিচারে কুকুর হত্যা শিশু ও জনমনে গভীর হতাশা ও আতংকের উদ্রেক করে। মানুষের মতো এদেরও রয়েছে বেঁচে থাকার সমান অধিকার
দেশের একমাত্র প্রবাল দ্বীপ সেন্টমার্টিনে গত ক’দিনেই স্থানীয়দের দ্বারা নির্বিচারে মারধর বা বিষ প্রয়োগে প্রায় ২০০ কুকুর মেরে ফেলা হয়েছে। (সূত্র: ঢাকা ট্রিবিউন)সেন্টমার্টিনে কুকুর বেশি হওয়ার কারণ ‘‘দেশি’’ ও ‘‘সংকর’’ এই দুই জাতের কুকুরের আধিক্য। বিভিন্ন সময় ট্যুরিস্ট, জেলে ও ব্যবসায়ীদের হাত ধরে এসেছে ওরা। নির্মল বিনোদন ও নিরাপত্তার খাতিরে সঙ্গে নিয়ে আসা কুকুরগুলোকে বেশিরভাগক্ষেত্রে রেখেই চলে গেছেন তারা।মালিকবিহীন হয়ে পড়া এসব কুকুর সেন্টমার্টিনের স্বাস্থ্যকর পরিবেশে ক্রমেই বংশবৃদ্ধি লাভ করছে। এভাবে বংশবৃদ্ধিতে একটি প্রাকৃতিক ভারসাম্য বা নিয়ন্ত্রণ থাকে। কিন্তু সেন্টমার্টিনে কোনো সুপরিকল্পিত খাদ্যবর্জ্য ব্যবস্থাপনা নাই। যেখানে-সেখানে ডাস্টবিন, উচ্ছিষ্ট খাবার। প্রাকৃতিক নিয়ন্ত্রণ হারিয়ে এই অনুকূল পরিবেশে কুকুরের সংখ্যা অনেক বাড়ছে।কেনো কুকুর মারবেন না?কুকুর মারার কাজটি বেশ অমানবিক, বিপজ্জনক। পরিবেশ দূষণ ও রোগ সংক্রমণের বড় কারণ। বাস্তুসংস্থানে জীবিত নির্দিষ্ট একটি প্রজাতির সঙ্গে পরিবেশগত নিবিড় সম্পর্ক (Biological Niche) বিদ্যমান। নির্বিচারে কুকুর হত্যা এই সম্পর্ককে বিনষ্ট করবে। নির্বিচারে কুকুর হত্যা এলাকাভিত্তিক নতুন নতুন কুকুরের অভিবাসন (migration) ও স্থানান্তর (Translocation) ঘটাবে এবং পূর্বাপর ভারসাম্য বজায় রাখবে। তথাপি, নির্বিচারে কুকুর হত্যায় বেঁচে যাওয়া কুকুরগুলোর প্রজনন হার অনেক বেড়ে যাবে। ইঁদুর, শেয়াল, নেকড়ে বা সদৃশ প্রাণীগুলোও তখন বেড়ে যাবে। নির্বিচারে কুকুর হত্যা শিশু ও জনমনে গভীর হতাশা ও আতংকের উদ্রেক করে। মানুষের মতো এদেরও রয়েছে বেঁচে থাকার সমান অধিকার।‘‘প্রাণিকল্যাণ আইন, ২০১৯’’-এর ধারা ৭ অনুযায়ী নির্বিচারে মালিকবিহীন প্রাণি নিধন বা অপসারণ দণ্ডনীয় অপরাধ বলে বিবেচিত। এই ধারার উপ-ধারা (২) অনুযায়ী, অপরাধী ৬ মাসের বিনাশ্রম কারাদণ্ড বা অনধিক ১০ হাজার টাকা জরিমানা বা উভয় দণ্ডে দণ্ডিত হবেন।সেন্টমার্টিনে কেনো নয়?ধরুন, সেন্টমার্টিনে এখন মোট ১০০০ টি কুকুর আছে। ৫০০ কুকুর মেরে ফেলা হলো। একবছর পর কতগুলো কুকুর থাকবে?মুখে মুখেই বলে দেওয়া যায়, আর ৫০০ কুকুর থাকবে। ব্যাপারটি কিন্তু এমন নয়। এক বছর পর সেখানে কুকুরের সংখ্যা আগেকার ১০০০ থেকে দু-তিনগুণও বেড়ে যেতে পারে।কুকুর নিধনের কারণে অবশিষ্ট কুকুরগুলো পরিবেশে বিদ্যমান মোট কুকুরের খাদ্য খাবে। এতে তাদের প্রজনন ক্ষমতা বেড়ে যাবে। প্রতি প্রজননে বাচ্চা কুকুরের মৃত্যুহার স্বাভাবিকের চেয়ে কমে যাবে। সেন্টমার্টিনে এলাকাভিত্তিক নতুন কুকুরের অভিবাসন (migration) ও স্থানান্তর (Translocation) ঘটানোর সুযোগ নেই। এভাবে কুকুর সংখ্যার ভারসাম্য পূর্বের অবস্থায় ফেরত আসবে বা ছাড়িয়ে যাবে। অর্থাৎ, কোনো এলাকায় কুকুর মারলে কুকুরের সংখ্যা কমে না; বরং বেড়ে যায়।ভেবে দেখেছেন, সেন্টমার্টিনে ৫০০ কুকুরের মৃতদেহ কী ভয়ানক পরিবেশ বিপর্যয় ঘটাতে পারে। এতো কুকুর মাটিচাপা দেওয়ার মতো জায়গাটাই বা কই?উত্তরণ কী তাহলে???সেন্টমার্টিনে কুকুর বৃদ্ধি সামুদ্রিক জীববৈচিত্র্য ও ভারসাম্য বিনষ্ট করে। কুকুরের সংখ্যা কমানো বা নিয়ন্ত্রণের বিজ্ঞানভিত্তিক একমাত্র সমাধান স্পে-নিউটার বা কুকুর বন্ধ্যাত্বকরণ। সুপরিকল্পিত স্পে-নিউটার কার্যক্রমের মাধ্যমে সেন্টমার্টিন থেকে নির্দিষ্ট সংখ্যক কুকুর দেশের অন্যত্র এডপশনের ব্যবস্থা করতে হবে।ডা. এম. মুজিবুর রহমান ডিভিএম, এমএসএমডিভি এক্সপার্ট, স্বাস্থ্য অধিদপ্তরe-mail: mujibdvm@gmail.com*****************************************************************************************************************প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","6","https://bangla.dhakatribune.com/articles/opinion/page/6"
"1632474601-995","https://bangla.dhakatribune.com/","মতামত","https://bangla.dhakatribune.com/articles/opinion","'বাংলাদেশ'র ৫০ বছর","https://bangla.dhakatribune.com/opinion/2019/12/04/17637","রাজনীতির উত্থান-পতনের কারণে স্বাধীনতা পরবর্তী ৪৮ বছরে সবচেয়ে বেশি মূল্য দিতে হয়েছে বাংলাদেশের ইতিহাসকে। ইতিহাসকে বিকৃত করা হয়েছে। স্বাধীনতাত্তোর প্রজন্মকে সঠিক ইতিহাস থেকে বঞ্চিত করে বিভ্রান্ত করা হয়েছে বারংবার
আমি স্বাধীন দেশের স্বাধীনতাত্তোর প্রজন্ম। আমার জন্ম গত শতকের আশির দশকের শেষের দিকে। জন্মের পর জেনারেল এরশাদের স্বৈরশাসন বোঝার জ্ঞান না হলেও বাংলাদেশে গণতন্ত্রের ধারা বেশ ভালোভাবেই দেখেছি, শিখেছি, বুঝেছি। গণতান্ত্রিক যুগের বাংলাদেশেও দেখেছি নানা উত্থান-পতন। স্বাধীনতার পর থেকেই বাংলাদেশের রাজনীতি ছিল রংধনুর মতো রঙিন। একটি স্বাধীন দেশের স্বাধীনতার রূপকারকে ঘৃণ্যভাবে হত্যা করে কখনো দেশে এসেছে সামরিক শাসন। কখনোবা সামরিক শাসকেরাই উর্দি খুলে করেছে গণতন্ত্রের চর্চা! আবার কখনো গণতান্ত্রিকভাবে নির্বাচিত সরকার চেয়েছে ছলে-বলে অগণতান্ত্রিক উপায়ে টিকে থাকতে। রাজনীতির এই উত্থান-পতনের কারণে স্বাধীনতা পরবর্তী ৪৮ বছরে সবচেয়ে বেশি মূল্য দিতে হয়েছে বাংলাদেশের ইতিহাসকে। ইতিহাসকে বিকৃত করা হয়েছে বারবার। স্বাধীনতাত্তোর প্রজন্মকে সঠিক ইতিহাস থেকে বঞ্চিত করে বিভ্রান্ত করা হয়েছে বারংবার। স্কুলে যখন পড়ানো হতো - বাংলাদেশের স্বাধীনতা দিবস ২৬ মার্চ এবং জিয়াউর রহমান স্বাধীনতা ঘোষণা করেন ২৭ মার্চ - ইতিহাসকে তখন অংকের চেয়েও জটিল বিষয় বলে মনে হতো!১৯৭৫ জাতির পিতা বঙ্গবন্ধু শেখ মুজিবুর রহমানকে সপরিবারে হত্যা করার পর পরবর্তী ২০ বছর ধরে চলতে থাকে এই মিথ্যাচার।  অতঃপর ১৯৯৬ সালে মুক্তিযুদ্ধ ও স্বাধীনতা সংগ্রামে নেতৃত্বদানকারী বাংলাদেশ আওয়ামীলীগ রাষ্ট্রক্ষমতায় এলে অনেক প্রকৃত ইতিহাস বের হয়ে আসতে থাকে। বিস্ময় বাড়তে থাকে আমাদের প্রজন্মের। এতটাই ভুল, এতটাই ভ্রান্ত ধারণার মধ্যে ছিলাম এতদিন!এরপর ক্ষমতার পটপরিবর্তনে অনেক কিছু বদলে যায়। ২০০৯ সালে নানান চড়াই উৎরাই পেরিয়ে আবারো সরকার গঠন করে আওয়ামীলীগ।এসময় বাংলাদেশ, বাংলাদেশের স্বাধীনতা সংগ্রাম, মুক্তিযুদ্ধ বিষয়ে নানান সত্য ইতিহাস উঠে এসেছে। কোনটি আমরা মনে রেখেছে কোনটি ঠিক তেমন করে রাখিনি।ঠিক তেমনি একটি বিষয় - বাংলাদেশের নামকরণ। আমরা ক’জনই  বা জানি আমাদের এই দেশটার নামকরণের ইতিহাস?ঢাকা বিশ্ববিদ্যালয়ের ইতিহাস বিভাগের অধ্যাপক ড সৈয়দ আনোয়ার হোসেন বিবিসি’কে দেওয়া এক সাক্ষাৎকারে ""বাংলাদেশ"" শব্দের উৎপত্তিগত ব্যাখ্যা দেন।""বাংলা"" শব্দের উৎপত্তি হয়েছে সংস্কৃত শব্দ ""বঙ্গ"" থেকে। আর্যরা ""বঙ্গ"" বলে এই অঞ্চলকে অভিহিত করতো। পরবর্তীতে বঙ্গে বসবাসকারী মুসলমানরা এই ""বঙ্গ"" শব্দটির সঙ্গে ফার্সি ""আল"" প্রত্যয় যোগ করে। এতে নাম দাঁড়ায় ""বাঙাল"" বা ""বাঙ্গালাহ্""।""আল"" বলতে জমির বিভক্তি বা নদীর ওপর বাঁধ দেওয়াকে বোঝাতো।ইতিহাসবিদ আবুল ফজলের উদ্ধৃতি দিয়ে সৈয়দ আনোয়ার হোসেন বলেন, ""মুসলমান শাসনামলে বিশেষ করে ১৩৩৬ থেকে ১৫৭৬ সাল পর্যন্ত সুলতানি আমলে এবং ১৫৭৬ সালে মোঘলরা বাংলা দখল করার পরে এই অঞ্চলটি বাঙাল বা বাঙ্গালাহ্ নামেই পরিচিতি পায়।""এরপর বিভিন্ন সময়ে বিভিন্ন রাজারা দখলদারিত্বের সময় এই বাংলাকে বিভিন্ন নাম দেন। এই অঞ্চলের শেষ স্বাধীন নবাব সিরাজউদ্দৌলা ও বাংলা, বিহার, উড়িষ্যা, আসামের মতো কয়েকটি প্রেসিডেন্সি নিয়ে নাম দিয়েছিলেন ""বঙ্গ""।ব্রিটিশ শাসনামলে এই অঞ্চলের নাম হয় বেঙ্গল প্রেসিডেন্সি। এরপর ১৯০৫ সালে বঙ্গভঙ্গের সময় গোটা বাংলায় একটা প্রশাসনিক বিভাজন হয়। বাংলার পশ্চিম অংশ হয়ে যায় পশ্চিম বঙ্গ ও পূর্ব অংশ হয়ে যায় পূর্ব বাংলা।ব্রিটিশ ঔপনিবেশিক শাসন অবসানের পর ১৯৪৭ সালে বঙ্গ-প্রদেশ ভারত ও পাকিস্তানে বিভক্ত হল। সেসময় পাকিস্তানিরা পূর্ব বাংলার নাম দেয় পূর্ব পাকিস্তান।মূলত তখন থেকেই বিতর্ক শুরু হয়। আন্দোলনের ধারাবাহিকতায় পূর্ব পাকিস্তানে ভাষা আন্দোলন শুরু হয় এবং তীব্র আন্দোলনের মুখে বাংলা ভাষা পাকিস্তানের অন্যতম মাতৃভাষা হিসেবে স্বীকৃতি পায়।এরপর ১৯৫৭ সালে করাচিতে পাকিস্তানের গণপরিষদের তরুণ সদস্য শেখ মুজিবুর রহমান বক্তৃতা দেওয়ার সময় ""পূর্ব পাকিস্তান"" নামটির প্রতিবাদ করে বলেন যে, পূর্ব বাংলা নামের একটি ইতিহাস ও ঐতিহ্য আছে।""আর যদি পূর্ব পাকিস্তান নাম রাখতেই হয়, তাহলে বাংলার মানুষের জনমত যাচাই করতে হবে। তারা নামের এই পরিবর্তন মেনে নেবে কিনা - সেজন্য গণভোট নিতে হবে।""এরপর আসে ১৯৬৯ সাল। শুরু হয় পাকিস্তানি স্বৈরশাসক আইয়ুব খান বিরোধী আন্দোলন। পূর্ব বাংলা তখন বিক্ষোভে উত্তাল। এই অঞ্চলের জনগণ ততদিনে বুঝে গেছে স্বাধীনতা ছাড়া আর কোনো পথ নেই।ইতিহাস অনুযায়ী, সেই উত্তাল সময়েই প্রথমবারের মতো পূর্ব বাংলাকে ""বাংলাদেশ"" নামে অভিহিত করা হয়।১৯৬৯ সালের ৫ই ডিসেম্বর গণতন্ত্রের মানসপুত্র হোসেন শহীদ সোহরাওয়ার্দীর ৬ষ্ঠ মৃত্যুবার্ষিকী উপলক্ষ্যে আয়োজিত আলোচনা সভায় বঙ্গবন্ধু ঘোষণা করেন, ""আমাদের স্বাধীন দেশটির নাম হবে বাংলাদেশ""।বঙ্গবন্ধুর কারাজীবনে লেখা ডায়েরি নিয়ে রচিত ‘‘কারাগারের রোজনামচা”বইয়ের একটি অংশে বঙ্গবন্ধুর রাজনৈতিক জীবন পরিচয় (১৯৫৫-৭৫) বর্ণনা করা হয়।সেখানে বলা হয়, বঙ্গবন্ধু সেই সভায় বলেন, ‘‘এক সময় এদেশের বুক হইতে, মানচিত্রের পৃষ্ঠা হইতে ‘বাংলা’ কথাটির সর্বশেষ চিহ্নটুকু চিরতরে মুছিয়া ফেলার চেষ্টা করা হইয়াছে।...একমাত্র ‘বঙ্গোপসাগর’ ছাড়া আর কোনও কিছুর নামের সঙ্গে ‘বাংলা’ কথাটির অস্তিত্ব খুঁজিয়া পাওয়া যায় নাই।...জনগণের পক্ষ হইতে আমি ঘোষণা করিতেছি আজ হইতে পাকিস্তানের পূর্বাঞ্চলীয় প্রদেশটির নাম ‘পূর্ব পাকিস্তান’ এর পরিবর্তে শুধুমাত্র ‘বাংলাদেশ’।”এবছর ৫ ডিসেম্বর বঙ্গবন্ধুর সেই বাংলাদেশ নামকরণের সুবর্ণ জয়ন্তী। দুঃখের বিষয় ত্রিশ লক্ষ শহীদের রক্তের বিনিময়ে পাওয়া স্বাধীন ভূখণ্ডের জন্য যে নাম আমরা পেলাম, তা খুব কম মানুষই জানি। অথচ যা উদযাপিত হওয়া উচিত ছিল রাষ্ট্রীয় মর্যাদায়।মুক্তিযুদ্ধের চেতনায় উদ্বুদ্ধ স্বাধীনতাত্তোর প্রজন্মের কিছু মানুষ ব্যক্তিগত উদ্যোগে বাংলাদেশের ইতিহাসের এই গুরুত্বপূর্ণ দিনটির সুবর্ণ জয়ন্তী পালনের উদ্যোগ নিয়েছে। তাদের এই উদ্যোগকে অন্তরের অন্তস্থল থেকে সাধুবাদ জানাই।দিনটিকে পরবর্তীতে রাষ্ট্রীয় মর্যাদায় উদযাপন করা হবে, এই আশা রাখি। তাছাড়া বাংলাদেশের ইতিহাস, সংগ্রাম, মুক্তিযুদ্ধপরবর্তী প্রজন্মের মধ্যে ছড়িয়ে দেওয়ার জন্য পাঠ্যপুস্তকেও নামকরণের ইতিহাস অন্তর্ভুক্ত করার দাবি জানাই।আনন্দ মোস্তফা, ঢাকা ট্রিবিউনের বাংলা বিভাগের প্রধান **************************************************************************************************************প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনও ধরনের দায় নেবে না।","6","https://bangla.dhakatribune.com/articles/opinion/page/6"
"1632474317-942","https://bangla.dhakatribune.com/","মতামত","https://bangla.dhakatribune.com/articles/opinion","আধুনিক ভাষা ইনস্টিটিউটের সংস্কার নিয়ে...","https://bangla.dhakatribune.com/opinion/2021/02/05/31612","ভাষা আন্দোলনের মাসে আধুনিক ভাষা ইনস্টিটিউটের শিক্ষাব্যবস্থার সংস্কার ও উন্নয়ন পরিকল্পনা সম্পর্কে ব্যক্তিগত কিছু ভাবনা তুলে ধরেছেন প্রতিষ্ঠানটির পরিচালক ড. এ.বি.এম. রেজাউল করিম ফকির
১. পূর্বকথাআধুনিক ভাষা ইনস্টিটিউট (আভাই)-এর যাত্রা শুরু হয় ১ জুলাই, ১৯৭৪ সালে। এটি ১৯৭৩ সালে জারিকৃত অধ্যাদেশের সংবিধি (6th Statutes of the Dhaka University, https://www.du.edu.bd/download/statutes/DU-6th-Statutes.pdf) অনুসরণে প্রতিষ্ঠা করা হয়। কিন্তু এর আগে ১৯৬৭ সালে এই প্রতিষ্ঠানের কাঠামো তৈরি হয়। সে সময় এর নাম ছিলো— বিদেশি ভাষা বিভাগ, যা তখন আন্তর্জাতিক সম্পর্ক বিভাগের সাথে একান্নবর্তী বিভাগ হিসাবে সামাজিক বিজ্ঞান অনুষদের অঙ্গীভূত ছিলো। এই বিদেশি ভাষা বিভাগকে ১৯৭৪ সালে আধুনিক ভাষা ইনস্টিটিউট (আভাই) নামে বর্তমান শিক্ষাভবনে স্থানান্তর করা হয়। ঢাকা বিশ্ববিদ্যালয়ে বিদেশি ভাষা বিভাগ প্রতিষ্ঠা করা হয়েছিলো যুক্ত-পাকিস্তানের ভাষা শিক্ষাব্যবস্থা কায়েমের মহাপরিকল্পনার অংশ হিসাবে। আভাই-এর সংবিধি অনুযায়ী এখানে আরবি, বাংলা (বিদেশিদের জন্য), বর্মী, চীনা, ইংরেজি, ফরাসি, জার্মান, হিন্দি, ইন্দোনেশিয়ান, ইতালীয়, জাপানি, মালয়, নেপালি, ফার্সি, রুশ, সিংহলি, স্পেনীয়, সোয়াহিলি, তামিল, থাই, তুর্কি এবং উর্দু ভাষার পঠন-পাঠন ও গবেষণা হওয়ার কথা। কিন্তু বর্তমানে আভাইতে ১৫টি ভাষার পঠন-পাঠন হয়ে থাকে। সাম্প্রতিককালে আভাইতে চীনা, ফরাসি ও জাপানি ভাষা ও সংস্কৃতি বিষয়ে স্নাতক ও স্নাতকোত্তর শিক্ষা কার্যক্রম চালু করার ফলে বিদেশি ভাষার সাথে ভাষা বিজ্ঞান, সাহিত্য ও সংস্কৃতির পঠন-পাঠন শুরু হয়েছে। কিন্তু আভাই-তে এসব ভাষার ওপর তেমন কোনও গবেষণা কর্ম পরিচালনা করা হয় না।  ২. আভাই-এর শিক্ষাব্যবস্থার চালচিত্রআভাই-এর সংবিধিঅনুযায়ী এখানে আরবি, বাংলা (বিদেশিদের জন্য), বর্মী, চীনা, ইংরেজি, ফরাসি, জার্মান, হিন্দি, ইন্দোনেশীয়, ইতালীয়, জাপানি, মালয়, নেপালি, ফার্সি, রুশ, সিংহলি, স্পেনীয়, সোয়াহিলি, তামিল, থাই, তুর্কী এবং উর্দু ইত্যাদি ভাষার পঠন-পাঠন ও গবেষণা পরিচালনার বিধান রয়েছে এবং এর পঠন-পাঠনে ও গবেষণায় নিয়োজিত শিক্ষার্থীদের সার্টিফিকেট (Certificate of Proficiency), ডিপ্লোমা (Diploma of Arts in Modern Languages) এবং স্নাতক, স্নাতকোত্তর, এম.ফিল ও পি.এইচ.ডি. ডিগ্রি প্রদানের বিধান রয়েছে। কিন্তু বর্তমানে আভাই-এর বিধান অনুসারে প্রাপ্ত ক্ষমতা অনুযায়ী পূর্ণ আধুনিক ভাষা বা বিদেশি ভাষা ও ভাষা সংশ্লিষ্ট শিক্ষাব্যবস্থা কায়েম করতে সমর্থ হয়নি। বর্তমানে আভাই-এর শিক্ষাব্যবস্থা সারণীতে উপস্থাপন করা হলে, নিম্নরূপে প্রতিভাত হয়:
৩. আভাই-এর শিক্ষাব্যবস্থার বিশৃঙ্খলার স্বরূপআভাই-এর শিক্ষাব্যবস্থায় নানা অসঙ্গতি রয়েছে, তার কতকগুলো নিম্নরূপ:ক) বিভিন্ন বিভাগে আনুপাতিক হারে শিক্ষকের সংখ্যার অসাম্য, যেখানে মোট শিক্ষক সংখ্যার এক-চতুর্থাংশ ইংরেজি ভাষা বিভাগভুক্ত শিক্ষক রয়েছে।খ) জুনিয়র থেকে ডিপ্লোমা প্রোগ্রামগুলো শূন্য থেকে ভাষা শিক্ষা শুরু করে এমন শিক্ষার্থীদের জন্য প্রবর্তন করা হলেও, ১২ বছর বিদ্যালয় পর্যায়ে ইংরেজি শেখা ইংরেজি শিক্ষার্থীদের জন্য একই জুনিয়র থেকে ডিপ্লোমা কোর্স প্রদান করা হয়ে থাকে।গ)বিশ্বব্যাপী সর্বজন স্বীকৃত দক্ষতা ভিত্তিক সিলেবাস অনুযায়ী বিদেশি ভাষা শিক্ষা কার্যক্রম চালু হলেও, আভাই-তে অবোধগম্য জুনিয়র-ডিপ্লোমা প্রোগ্রাম চালু রয়েছে। ঘ) বিদেশি ভাষায় যোগ্যতার স্বীকৃত সার্টিফিকেট থাকার শর্তে নিয়োগ দেওয়া উচিত হলেও, বিদেশে অবস্থানের অভিজ্ঞতাকে যোগ্যতা বিবেচনায় শিক্ষক নিয়োগ দেওয়া হয়ে থাকে। ৪.  আভাই-এর শিক্ষাব্যবস্থার বিশৃঙ্খলার হেতুআভাই-এর প্রতিষ্ঠাকাল থেকেই এর উন্নয়নে কোনো সুষ্ঠু পরিকল্পনা ছিলো না। এখানে ভাষা শিক্ষাব্যবস্থা প্রতিষ্ঠিত হয়েছে, দুই ধরনের উদ্যোগের কারণে। প্রথম ধরনটি উদ্যোগটি গৃহীত হয়েছে দেশে প্রতিষ্ঠিত ভাষা শিক্ষাব্যবস্থায় শিক্ষিতদের দ্বারা। এই ধরনের উদ্যোগীরা হলেন বাংলা, ইংরেজি, আরবি ও ফার্সি ভাষায় শিক্ষিত, যারা কলাভবনস্থ ভাষাগুলোর অনুকরণে আভাই-তে একটি পশ্চাৎপদ শিক্ষাব্যবস্থা কায়েমের প্রতি উদ্যোগী ছিলো। দ্বিতীয় ধরনের উদ্যোগটি গৃহীত হয়েছে বিদেশি দূতাবাস ও সংস্থার কর্তৃক তাদের দেশের বিদেশি ভাষা শিক্ষানীতির অনুষঙ্গ হিসাবে। বিদেশিদের উদ্যোগে যে সব ভাষা প্রোগ্রাম চালু হয়েছে সেগুলো হলো— চীনা, ফরাসি, জার্মান, ইতালীয়, জাপানি, রুশ,  স্পেনীয় এবং তুর্কি। কিন্তু এসব ভাষার শিক্ষা কার্যক্রম চালু হলেও, সর্বদাই এর প্রশাসনিক কর্তৃত্ব ছিলো- বাংলা, ইংরেজি ও আরবি ভাষার শিক্ষকদের হাতে। তাদের অধিকাংশই আভাই-এর শিক্ষাব্যবস্থা উন্নয়নে তেমন কোনো পরিকল্পনা হাতে নেয়নি। যে কারণে, দক্ষতাভিত্তিক সিলেবাস প্রণয়ন ও উপযুক্ত শিক্ষাব্যবস্থা চালুকরণে প্রয়োজনীয় শিক্ষিত ও দক্ষ শিক্ষক নিয়োগ ইত্যাদি কার্যক্রমগুলো ঠিকমতো হাতে নেওয়া যায়নি। ফলশ্রুতিতে আভাইতে প্রয়োজনীয় ও পূর্ণাঙ্গ শিক্ষাব্যবস্থা চালু করা যায়নি।     ৫. আভাই-এর শিক্ষাব্যবস্থার সংস্কার ও উন্নয়নের প্রয়োজনীয়তাচলছে বিশ্ব জুড়ে পরিব্যপ্ত বিশ্বায়ন, যার কবলে বাংলাদেশের সমাজ, সংস্কৃতি, রাজনীতি, অর্থনীতি ও পররাষ্ট্রনীতি আবর্তিত হচ্ছে। এই বিশ্বায়ন বিশ্বের দেশসমূহের জন্য সুযোগ হিসাবে আবির্ভূত হয়েছে। বিশ্বায়ন থেকে পূর্ণ কূটনৈতিক, অর্থনৈতিক ও বাণিজ্যিক সুবিধা আহরণ করতে হলে বিদেশি ভাষায় পারদর্শী অঞ্চল ভিত্তিক চিন্তকবর্গ (Think Tank) গড়ে তোলা প্রয়োজন। সেজন্য বিদেশবিদ্যা ও বিদেশি ভাষায় পারদর্শী অঞ্চল ভিত্তিক চিন্তকবর্গ গড়ে তুলতে আভাই-এর শিক্ষাপ্রশাসন ও শিক্ষাব্যবস্থা সংস্কার ও উন্নয়ন করা প্রয়োজন। ৬. আভাই-এর  শিক্ষাব্যবস্থার সংস্কার ও উন্নয়ন পরিকল্পনাযে কোনও শিক্ষাব্যবস্থার অনুষঙ্গ হলো শিক্ষক, শিক্ষার্থী ও পাঠ্যক্রম। কাজেই আভাই-এর শিক্ষাব্যবস্থার উন্নয়ন করতে হলে, উক্ত অনুষঙ্গগুলোর উন্নয়ন সাধন করতে হবে, যা নিম্নে যথাক্রমে বিবৃত করা হলো: ৬.১. শিক্ষক ও গবেষক বিষয়ক পরিকল্পনাবাংলাদেশের শিক্ষা ও গবেষণা জগতে বিদ্যমান বর্তমান কর্মশক্তি দিয়ে দেশে একটি আভাই-এর উন্নয়ন সম্ভব নয়। কোনও ধরনের শিক্ষা কার্যক্রম শিক্ষক ব্যতীত অনুষ্ঠিত হয় না। কিন্তু বাংলাদেশে বিদেশি ভাষার শিক্ষক নেই বললেই চলে। যে সব শিক্ষক আভাই-তে আছেন তারা বিদেশি দূতাবাস ও সংস্থার পৃষ্টপোষকতায় আভাই-তে শিক্ষাগ্রহণের মাধ্যমে শিক্ষক হয়েছেন। সেজন্য এ বিশ্ববিদ্যালয় প্রতিষ্ঠায় বিদেশি মাতৃভাষী (native speaker) কর্মশক্তির উপর নির্ভর করতে হবে। সেজন্য এ বিশ্ববিদ্যালয়ে প্রভাষক থেকে অধ্যাপক পর্যন্ত সকল পদে বিদেশি শিক্ষকদের নিয়োগের সুযোগ উন্মুক্ত রাখা প্রয়োজন। দেশী-বিদেশি শিক্ষক, গবেষক ও শিক্ষার্থীদের আভাই-এর শিক্ষাকার্যক্রমে যুক্ত করতে নিম্নের পদক্ষেপসমূহ গ্রহণ করা প্রয়োজন:ক) প্রতিষ্ঠিতব্য নতুন ভাষা শিক্ষা কার্যক্রম চালুর প্রাথমিক পর্যায়ে বিদেশি শিক্ষক নিয়োগের বিধান প্রণয়ন করা প্রয়োজন।খ) বিশ্ববিদ্যালয়ের বিদ্যমান বিধি পরিবর্তন করে আভাই-তে বিদেশি ভাষা শিক্ষকদের এক-চতুর্থাংশ বিদেশি শিক্ষক নিয়োগের ব্যবস্থা করা প্রয়োজন।গ) বিদেশি শিক্ষক ও গবেষকদের আভাই-এর আকর্ষণের জন্য ৬মাস/১২মাস মেয়াদী কয়েকটি ফেলো (Fellow)-এর পদ সৃষ্টি করা প্রয়োজন।ঘ) বাংলাদেশি শিক্ষক নিয়োগের ক্ষেত্রে আন্তর্জাতিকভাবে স্বীকৃত ভাষাগত দক্ষতা পরীক্ষায় উত্তীর্ণ হওয়ার শর্তযুক্ত করা প্রয়োজন। ঙ) অনলাইনে পাঠদানের জন্য বিভিন্ন বিশ্ববিদ্যালয়ের শিক্ষকদেরকে খণ্ডকালীন শিক্ষক হিসাবে নিয়োগ দেওয়া প্রয়োজন। ৬.২. পাঠ্যক্রম উন্নয়ন পরিকল্পনাআভাই ভাষা পঠন-পাঠন ও গবেষণার পীঠস্থান হলেও, ভাষা সম্পর্কিত যে কোনো উচ্চশিক্ষা পাঠ্যক্রমে ভাষা বিজ্ঞান ও সাহিত্য ইত্যাদি জ্ঞানীয় বিষয় অন্তর্ভুক্ত করা হয়। কারণ ভাষা হলো জ্ঞানের বাহন। জ্ঞানীয় কার্যক্রমে অংশগ্রহণের মাধ্যমে ভাষা আয়ত্বকরণ প্রক্রিয়া ঘটে থাকে। আভাই ভাষা পাঠ্যক্রমের দু’টি বিষয়কে বিবেচনায় নিতে হবে ১) ভাষাগত দক্ষতা বিষয়ক শিক্ষা কার্যক্রম এবং ২) জ্ঞানীয়/শাস্ত্রীয় শিক্ষা কার্যক্রম:  ৬.২.১. ভাষাগত দক্ষতা বিষয়ক শিক্ষা কার্যক্রমভাষাগত দক্ষতা কয়েকটি ক্রমোচ্চ ধাপে বিভক্ত। আভাই শিক্ষা কার্যক্রমের অন্তর্ভুক্ত অনেকগুলো ভাষা- ইংরেজি, জার্মান ও জাপানি ইত্যাদি ভাষার দক্ষতার মান নির্ধারণে প্রমিত মানদণ্ড রয়েছে। ইংরেজি ভাষার দক্ষতা নিরূপণে সহায়ক প্রমিত মানদণ্ডের মধ্যে রয়েছে— IELTS ও ToEFL। কিন্তু আমাদের জাতীয় ভাষা বাংলা ভাষার দক্ষতার মান নিরূপক কোনও মানদণ্ড নেই। কিন্তু উচ্চশিক্ষা কার্যক্রমটি অনুষ্ঠিত হতে শিক্ষক ও শিক্ষার্থী উভয়েরই যথেষ্ট ভাষাগত দক্ষতা প্রয়োজন। কাজেই শিক্ষার্থী ভর্তিতে এবং পরীক্ষা পদ্ধতিতে ভাষাগত দক্ষতার বিষয়টি বিবেচনায় নেওয়া প্রয়োজন। ভাষাগত দক্ষতা পরিমাপক সবচেয়ে বেশী অনুসৃত মানদণ্ড হলো— Common European Framework for Reference (CEFR)  করা হলো। শিক্ষার্থীদের স্নাতক ও ডিপ্লোমা প্রাপ্তির পর নির্দিষ্ট পরিমাণ ভাষাগত দক্ষতা অর্জন করা বাঞ্ছনীয়। ক) সে জন্য ৪ বছরের ডিপ্লোমা বা স্নাতক ডিগ্রির জন্য নতুন পাঠ্যক্রম বা সিলেবাস প্রণয়ন করা প্রয়োজন। খ) স্নাতক ডিগ্রী প্রদানের জন্য স্বীকৃত ভাষাগত দক্ষতা অর্জন শর্তযুক্ত করা প্রয়োজন। গ) শিক্ষার্থী ভর্তিতে এবং স্নাতক ও ডিপ্লোমা পর্যায়ের পরীক্ষা পরিচালনায় দক্ষতা ভিত্তিক পরীক্ষা পদ্ধতির প্রচলন করা প্রয়োজন। ঘ) জুনিয়র- ডিপ্লোমা কোর্সের পরিবর্তে ৬ মাস মেয়াদী দক্ষতা ভিত্তিক A1, A2, B1 শিক্ষা কার্যক্রম চালু করা প্রয়োজন।   ৬.২.২. জ্ঞানীয়/শাস্ত্রীয় শিক্ষা কার্যক্রমভাষাগত দক্ষতা অর্জনে জ্ঞানীয়/শাস্ত্রীয় বিষয়বস্তু অধ্যয়ন করা প্রয়োজন। অর্থাৎ জ্ঞানীয়/শাস্ত্রীয় বিষয়বস্তু অধ্যয়নের মাধ্যমে ইপ্সিত ভাষায় ভাষাগত দক্ষতা আয়ত্তকরণ কার্যক্রম সংঘটিত হয়। আভাই-এর স্নাতক পর্বের পাঠ্যসূচীতে যে জ্ঞানীয়/শাস্ত্রীয় বিষয়বস্তু রয়েছে তা হলো—ক) মূখ্য পাঠ্যক্রম, খ) ভাষা বিজ্ঞান, গ) ইতিহাস, ঘ) সাহিত্য ও ঙ) সভ্যতা ও সংস্কৃতি।  স্নাতক পর্বের শিক্ষা কার্যক্রম শুরুর প্রাক্কালে প্রণীত পাঠ্যক্রমে ওপরের বিভিন্ন বিষয়বস্তুর মধ্যে মূখ্য বিষয়বস্তুর পাঠ্যসূচীতে যা অন্তর্ভুক্ত রয়েছে তা হলো—বাংলা ভাষা, বঙ্গবিদ্যা ও ইংরেজি স্বাক্ষরতা কোর্স। কিন্তু বিদেশি ভাষার পাঠ্যক্রমের মূখ্য বিষয়বস্তু হিসাবে এগুলো সঙ্গতিপূর্ণ নয়। কাজেই মূখ্য পাঠ্যক্রমের বাংলা ভাষা, বঙ্গবিদ্যা ও ইংরেজি স্বাক্ষরতা কোর্সের পরিবর্তে নিচের কোর্সগুলো অন্তর্ভুক্ত করা প্রয়োজন: ক) বিশ্বায়ন ও বিদেশি ভাষাখ) চীন/ফ্রান্স/জাপান ইত্যাদি দেশ পরিচিতি, যেমন- ভূগোল ও সমাজ  গ) সাংস্কৃতিক অধ্যয়নঘ) বিদেশি ভাষা (ভিন্ন ভাষা-পরিবারভুক্ত)  ৬.৩. শিক্ষা কার্যক্রম বিষয়ক উন্নয়ন পরিকল্পনাআভাই-এর শিক্ষা কার্যক্রমের পরিসর বৃদ্ধিকরণে নিম্নের পদক্ষেপসমূহ গ্রহণ করা যেতে পারে:ক) বিদেশি ভাষা হিসাবে বাংলা ভাষার শিক্ষা কার্যক্রম বৃদ্ধির লক্ষ্যে আভাই-তে বিদেশিদের জন্য বাংলা ভাষা ও সংস্কৃতি বিভাগ নামক একটি পূর্ণাঙ্গ বিভাগ প্রতিষ্ঠা করা প্রয়োজন।খ) বিশ্বের অধিকাংশ দেশের শীত ও গ্রীষ্মকালীন ছুটির সাথে মিল রেখে বিশ্বের বিভিন্ন দেশের বিশ্ববিদ্যালয়ে বিদেশি ভাষা হিসাবে বাংলা ভাষায় অধ্যয়নরত শিক্ষার্থীদের জন্য বিনামূল্যে ও স্বেচ্ছাশ্রমের ভিত্তিতে তিন সপ্তাহব্যাপী Summer/Winter Institute of Bangla as Foreign Language চালু করা প্রয়োজন।  গ)বাংলা/রুশ/তুর্কি/জার্মান/স্পেনীয় ভাষা ও সংস্কৃতি বিভাগ নামে আরও কয়েকটি পূর্ণাঙ্গ বিভাগ প্রতিষ্ঠা করা প্রয়োজন।ঙ) অন্যান্য বিভাগের সিলেবাসের অনুকরণে ইংরেজি ভাষা ও সংস্কৃতি নামক একটি বিভাগ সৃষ্টি করা প্রয়োজন।চ) আভাই-এর সংবিধিতে উল্লেখিত যে ভাষাগুলোর শিক্ষা কার্যক্রম শুরু হয়নি, সেগুলোর শিক্ষা কার্যক্রম শুরু করা প্রয়োজন।  ছ) যে সব ভাষায় পূর্ণাঙ্গ বিভাগ রয়েছে, সেগুলোর জুনিয়র- ডিপ্লোমা শিক্ষা কার্যক্রম রহিত করা প্রয়োজন।জ) দ্বৈত ডিগ্রি প্রোগ্রাম চালু করা প্রয়োজন। দ্বৈত ডিগ্রি প্রোগ্রামের রূপরেখা নিম্নে বিবৃত করা হলো: i) দ্বৈত ডিগ্রি প্রোগ্রামের রূপরেখা দ্বৈত-ডিগ্রি প্রোগ্রাম প্রবর্তন করে তার আওতায় ঢাকা বিশ্ববিদ্যালয়ের আরবি, বাংলা, ইংরেজি, ফার্সি, উর্দু, পালি ও সংস্কৃত ইত্যাদি ভাষা-সংশ্লিষ্ট বিভিন্ন বিভাগের সাথে যৌথ শিক্ষা-কার্যক্রম পরিচালনা করা, যেনো বিভিন্ন অনুষদভুক্ত বিভাগের শিক্ষার্থীরা আভাই-তে যৌথ স্নাতক ও স্নাতকোত্তর ডিগ্রি লাভ করতে পারে।একটি দ্বৈত ডিগ্রি প্রোগ্রাম হলো একই সাথে দু’টি ডিগ্রি অর্জনে সহায়ক শিক্ষাব্যবস্থা।এই ডিগ্রি প্রোগ্রামে সম্মিলিত ডিগ্রি, কনজয়েন্ট ডিগ্রি, যৌথ ডিগ্রিবা দ্বৈত স্নাতকোত্তর প্রোগ্রাম নামেও পরিচিত। এই ডিগ্রি প্রোগ্রামে একজন শিক্ষার্থী একই সাথে বা একই প্রতিষ্ঠানে অথবা (কখনও কখনও বিভিন্ন দেশে) সমান্তরালে দুটি বিশ্ববিদ্যালয়ে দুটি প্রোগ্রামে যুক্ত থেকে একই সাথে দুটি ডিগ্রি অর্জনের সুযোগ পায়। ফলশ্রুতিতে একজন শিক্ষার্থীর এগুলোকে আলাদাভাবে উপার্জন করতে যে পরিমাণ সময় লাগতো, তার চেয়ে কম সময়ে এগুলো অর্জন করতে পারে।উল্লেখ্য যে, ডিপ্লোমা/উচ্চতর ডিপ্লোমা অর্জনের পরও, চাকরির বাজারে এই ডিপ্লোমার কোনো গ্রহণযোগ্যতা নেই। এই ব্যবস্থায় ডিপ্লোমাটি ডিগ্রিতে রূপান্তর করা সম্ভব হবে হলে আভাই-এর প্রোগ্রামগুলোর গ্রহণযোগ্যতা বৃদ্ধি পাবে। ii) দ্বৈত ডিগ্রির সম্ভাব্য শিক্ষার্থীবিদেশের বিশ্ববিদ্যালয়গুলোতে বিদেশি ভাষা হিসাবে বাংলা ভাষা অধ্যয়নরত শিক্ষার্থী,আভাই-এর সাথে যে সব বিশ্ববিদ্যালয়ের MOUস্বাক্ষরিত হয়েছে, সে বিশ্ববিদ্যালয়ের সাথেফরাসি/চীনা/জাপানিভাষা ও সংস্কৃতি বিভাগে অধ্যয়নরত শিক্ষার্থী, ঢাকা বিশ্ববিদ্যালয়ের আরবি, বাংলা, ইংরেজি, ফার্সি, উর্দু, পালি ও সংস্কৃত ইত্যাদি ভাষা-সংশ্লিষ্ট বিভিন্ন বিভাগের অধ্যয়রত স্নাতক পর্বের শিক্ষার্থী।৬.৪. শিক্ষার্থীবিষয়ক উন্নয়ন পরিকল্পনাপ্রস্তাবিত আভাই শিক্ষা কার্যক্রম সব ধরনের বিদেশি শিক্ষার্থীদের ভর্তির জন্য উন্মুক্ত রাখা প্রয়োজন, যেন বিদেশি শিক্ষার্থীদের সাথে মিথস্ক্রিয়ায় বিশ্ববিদ্যালয়ের শিক্ষা কার্যক্রমটি পারস্পরিক সাংস্কৃতিক বিনিময়ের আবহে অনুষ্ঠিত হতে পারে। সেজন্য নিম্নের আভাই-তে ৩ শ্রেণির শিক্ষার্থীদের অংশগ্রহণে বিদেশি ভাষা ও সংস্কৃতি বিষয়ক শিক্ষা কার্যক্রম অনুষ্ঠানের ব্যবস্থা রাখতে হবে:-ক) বাংলাদেশি শিক্ষার্থী, খ) বিদেশি শিক্ষার্থী, গ) শাস্ত্রীয় বিনিময় চুক্তির আওতায় বিপ্রতীপ বিশ্ববিদ্যালয় থেকে আগত শিক্ষার্থী ৬.৫. শিক্ষা প্রশাসনবিষয়ক উন্নয়ন পরিকল্পনাআভাই-এর শিক্ষা কার্যক্রম সচারুরূপে অনুষ্ঠিত হতে হলে শিক্ষা প্রশাসনিক ব্যবস্থায় সংস্কার ও উন্নয়ন করা প্রয়োজন। নিম্নের বিধানগুলো সংযুক্ত করে আভাই-এর শিক্ষা প্রশাসনিক ব্যবস্থায় সংস্কার ও উন্নয়ন করা যেতে পারে: ক) আধুনিক ভাষা ইনস্টিটিউটের-এর “আধুনিক ভাষা” অভিধাটির পুনর্মূল্যায়ন ও সে অনুযায়ী আভাই-এর শিক্ষা কার্যক্রম ঢেলে সাজানো প্রয়োজন। আভাই-এর শিক্ষা বিশ্বের মহাদেশ ও উপমহাদেশের বিভক্তি অনুসরণে বিভাগ গুচ্ছ ও বিভাগ গঠন করে তার অধীনে শিক্ষা কার্যক্রম ন্যস্ত করা প্রয়োজন। সে অনুযায়ী- ৬টি জন অধ্যুষিত মহাদেশের নাম অনুসরণে ৬টি বিভাগ গুচ্ছ- এশীয় ভাষা বিভাগগুচ্ছ, আফ্রিকা ভাষা বিভাগ গুচ্ছ, উত্তর আমেরিকা ভাষা বিভাগ গুচ্ছ, দক্ষিণ আমেরিকা ভাষা বিভাগ গুচ্ছ, ইউরোপীয় ভাষা বিভাগ গুচ্ছ ও ওসেনিয়া ভাষা বিভাগ গুচ্ছ প্রতিষ্ঠা করা প্রয়োজন।খ) প্রত্যেক পূর্ণাঙ্গ বিভাগের বিভাগীয় প্রধানের জন্য বেতন, ভাতা ও সুবিধার সুযোগ চালু করা প্রয়োজন।গ) বিভিন্ন বিভাগে বিচ্ছিন্নভাবে বিদেশি ভাষার যে সব কোর্স প্রদান করা হয়, তা আভাই-র নিয়ন্ত্রণাধীনে একটি কেন্দ্রীয় প্রশাসনের আওতায় পরিচালনা করা প্রয়োজন। ঘ) বিদেশি বিশ্ববিদ্যালয়ের সাথে শিক্ষা-গবেষণা কার্যক্রম বৃদ্ধির লক্ষ্যে একটি আন্তর্জাতিক ডেস্ক প্রতিষ্ঠা করা প্রয়োজন।ঙ) শিক্ষক, শিক্ষার্থী, অভিভাবক এবং দেশি ও বিদেশি শুভানুধ্যায়ীদের আর্থিক সহযোগিতায় বিভিন্ন বিভাগের জন্য ভিন্ন ভিন্ন বৃত্তি তহবিল গঠন করা প্রয়োজন। চ) আভাই-তে সাহিত্যিক, সাংস্কৃতিক, ক্রীড়া, সমাজকল্যাণ ও দাতব্য কার্যক্রম বৃদ্ধির লক্ষ্যে শিক্ষার্থীদের অংশগ্রহণে ৬টি পর্ষদ গঠন (ইতোমধ্যে গঠন করা হয়েছে) করা প্রয়োজন।ছ) আভাই-তে বিভাগ বৃদ্ধির সাথে সঙ্গতি রেখে অফিস সহকারী, মুদ্রাক্ষরিক ও পিয়নের পদসংখ্যা বৃদ্ধি করা প্রয়োজন।  ৬.৬. ভৌত অবকাঠামো বিষয়ক উন্নয়ন পরিকল্পনা আভাই-তে যেনো বিদেশি ভাষা ও সংস্কৃতি বিষয়ক শিক্ষা ও গবেষণা কার্যক্রম যথাযথভাবে সংঘটিত হয়, সেজন্য শিক্ষা ও গবেষণা প্রতিষ্ঠান পরিচালনা সহায়ক শিক্ষা ও গবেষণা ভবন, মিলনায়তন, গ্রন্থাগার, সম্মেলন কক্ষ ও বৈদ্যুতিক সুবিধা সম্পর্কিত ভৌত অবকাঠামো গড়ে তোলো প্রয়োজন। এই অবকাঠামো গড়ে তুলতে নিচের ব্যবস্থাগুলো সৃষ্টি করা প্রয়োজন:ক) বিদেশি বিশ্ববিদ্যালয়ের শিক্ষকগণ যেনো সরাসরি ক্লাস নিতে পারে, এমন নেটওয়ার্ক ও অভ্যন্তরীণ ভৌত ব্যবস্থা রেখে শ্রেণিকক্ষগুলো সাজানো প্রয়োজন। খ) আভাই-এর শিক্ষাভবনটির অসমাপ্ত অংশের নির্মাণ কাজ সম্পন্ন করা প্রয়োজন।গ) আভাই-এর জন্য একটি বৈশিষ্ট্যপূর্ণ ভিন্ন ছাত্রাবাস প্রতিষ্ঠা করা প্রয়োজন।  ৭. উপসংহারঢাকা বিশ্ববিদ্যালয়স্থ আভাই-এর সংস্কার ও উন্নয়ন সম্পর্কে আমার সংস্কার প্রস্তাব অনুসারে আভাই-এর সংস্কার সাধন করা হলে এবং উন্নয়ন প্রস্তাব অনুযায়ী উন্নয়ন পরিকল্পনা হাতে নেওয়া হলে, আভাই-তে বিদেশি ভাষার শিক্ষা ও গবেষণা কার্যক্রমে গতি ফিরবে। ফলশ্রুতিতে দেশে বিভিন্ন দেশ সম্পর্কে জ্ঞানদীপ্ত বিদেশবিদ্যা বিষয়ক চিন্তকবর্গ গড়ে উঠবে। এই চিন্তকবর্গ বিশ্বায়ন প্রক্রিয়া থেকে সুবিধা আহরণে বৌদ্ধিক শক্তি যোগাবে এবং দেশ বিশ্বায়ন প্রক্রিয়া থেকে সর্বোচ্চ কূটনৈতিক, অর্থনৈতিক, রাজনৈতিক ও সাংস্কৃতিক সুবিধা আহরণ করতে পারবে।     ড. এ.বি.এম. রেজাউল করিম ফকির;  অধ্যাপক, জাপানি ভাষা ও সংস্কৃতি; পরিচালক, আধুনিক ভাষা ইনস্টিটিউট প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","3","https://bangla.dhakatribune.com/articles/opinion/page/3"
"1632475037-1056","https://bangla.dhakatribune.com/","মতামত","https://bangla.dhakatribune.com/articles/opinion","#মিটু যুগ: কাছা খোলার কাল","https://bangla.dhakatribune.com/opinion/2018/11/19/4749","কুরু শত্রুর হাতে তার নিগ্রহের কথা কী বলবো আর! দ্রৌপদীর বস্ত্রহরণ কি আজো ঘটে চলছে না? কিন্তু হায়! এ যুগে সেই কৃষ্ণ কোথায়! ঘাটে-মাঠে-ঘরে-চলন্তবাসের ভেতর যিনি স্বয়ং বস্ত্র হয়ে দ্রৌপদীদের আব্রু ঢেকে দু:শাসনদের ব্রিবত করবেন!
ভারতীয় সনাতন ধর্ম মতে, সংসারে চার যুগ বিরাজিত ছিল। যথা: সত্য, ত্রেতা, দ্বাপর ও কলি। তবে, অধুনা সংসারে যুগ বা কাল বিভাজনকে আমি ৫ ভাগে বিভক্ত করতে চাই। যথা: সত্য, ত্রেতা, দ্বাপর, কলি ও মিটু যুগ বা কাছা খোলার কাল। সত্য যুগ: এই যুগে সংসারে পাপাচার বলে কিছু ছিল না। দুনিয়া ছিল স্বর্গসম। এই সূত্রে আপনি হয়তো কল্পনা করতে পারেন যে, কল্পনার এই যুগে নারী-নিপীড়নের কোনো ঘটনা ছিল না। আপনি হয়তো আশা করতে পারেন যে, নারী ও পুরুষ সেই কালে পরস্পর পরস্পরকে মানুষ্য জ্ঞান করে আচরণ করতেন। কিন্তু তা নয়। নারী ও পুরুষের সম্পর্কের দিক থেকে বিচার করতে গেলে নারীর জন্য সত্য যুগ বলে কিছু ছিল না। কারণ সত্য যুগেও নারী ছিল নিগৃহিত। আজও সেই নিগ্রহের স্বাক্ষী হয়ে আছে ভারতীয় পুরাণ। সত্য যুগে স্বয়ং ইন্দ্র অহল্যাকে ধর্ষণ করেছিলেন। ধর্ষণকাণ্ড নির্বিঘ্ন করবার জন্য তিনি অহল্যার স্বামী মহর্ষী গৌতমের রূপ ধরে এসেছিলেন খালি ঘরে। দেবতারই যেখানে এই দশা, মুনী-ঋষির স্ত্রী হয়েও যেখানে অহল্যারই রক্ষা নেই, সেখানে সেই কালে খেটে-খাওয়া সাধারণ নারীদের কী ছিল দশা তা হয়তো অনুমেয়।ধর্ষক ইন্দ্রকে অবশ্য শাপ দিয়েছিলেন অহল্যার স্বামী। সেই শাপে দেবরাজের শরীরে সহস্র যোনী জন্মায়। শরীর ভরা যোনী নিয়ে বেচারা ইন্দ্র কী একটা বিতিকিচ্ছিরি দশায়ই না পড়েন!ইন্দ্রের পাশাপাশি অহল্যাকেও শাপান্ত করেছিলেন গৌতম। রামের পদস্পর্শ না পাওয়া পর্যন্ত তাই অহল্যা পাথর হয়ে কাটিয়েছেন যুগের পর যুগ।আজকের দিনেও, ধর্ষকের পাশাপাশি ধর্ষিতার গায়ে যখন পড়ে দোররার ঘা, তাকেও যখন দেওয়া হয় লোকলজ্জা-নিন্দা-অপমান, তখন দ্বিধান্বিত হই। বুঝতে পারি না, ঘটনাটা সত্যযুগে ঘটছে নাকি অহল্যাই সত্য যুগের মিথ্যে মায়া ছেড়ে নেমে এসেছেন আজকের সংসারে! ভারতবর্ষে বা পৃথিবীতে সত্য যুগ কখনো ছিল কিনা তা নিয়ে সন্দেহ রয়েছে বটে। তবে, সত্য যুগ যদি পৃথিবীতে আদৌ বিরাজ করে থাকে তাহলে এর নমুনা কেমন হতে পারে? এই মর্মে উদাহরণ দিতে গিয়ে কেউ কেউ বর্তমান পৃথিবীর “নর্ডিক কান্ট্রি”গুলোর উদাহরণ দেয়ার চেষ্টা করে থাকেন। বলে রাখা ভালো, উদাহরণ হচ্ছে কমলা লেবু দিয়ে পৃথিবীকে বোঝানোর প্রচেষ্টা। অর্থাৎ কমলা লেবু আর পৃথিবী এক নয়। তবে, কমলা লেবু বা বাতাবী লেবুর গোলকত্ব দিয়ে ধরিত্রীর গোলকত্ব সম্পর্কে একটি ধারণা পাওয়া যেতে পারে বৈকি! ত্রেতা যুগ: এই যুগের বড় উদাহরণ সীতা। আহারে সীতা! দেবর লক্ষণের অপরাধে সতী ভাবী সীতাকে অপরণ করে নেয় রাক্ষস রাবণ। বহু লড়াই ও যুদ্ধের পর সীতাকে উদ্ধার করলেও সতীত্ব পরীক্ষার হাত থেকে তার রেহাই মেলেনি। অগ্নিপরীক্ষা দিয়ে সীতাকে প্রমাণ করতে হয়েছিল নিজের সতীত্ব। কিন্তু অগ্নিপরীক্ষাও সীতার সতীত্ব নিয়ে সন্দেহ দূর করতে পারে না। সীতা গর্ভধারণ করলে, তিনি দুই পুত্র প্রসব করলে প্রজাকূলে সীতার চরিত্র নিয়ে ঢি ঢি পড়ে যায়। এই অবস্থায় দুই শিশুসহ সীতাকে পাঠানো হয় বনবাসে! স্বয়ং রাম যেখানে এমন কর্ম করতে পারেন সেখানে আমাদের জাতীয় ক্রিকেটারের আর কী দোষ বলুন! তিনি তো নিজের ফেসবুক পেজে স্ত্রীর সাথে তার বিবাহের দিন থেকে সন্তান জন্ম দেয়ার দিন পর্যন্ত দিন-তারিখের খতিয়ান দিয়েছেন মাত্র! সন্তানসহ স্ত্রীকে তিনি পাঠাননি বনবাসে! অতএব, রামের চেয়ে আমাদের ক্রিকেটার ভালো।বেচারা সীতা! অগ্নি-পরীক্ষা দিয়েও সতীত্বের পরীক্ষায় সন্দেহাতীতভাবে উত্তীর্ণ হতে না পারায় সিঙ্গেল মাদার হয়ে দুই সন্তানকে নিয়ে তিনি বনবাসে যান! এই যুগের সিঙ্গেল মাদারদের কষ্টটা কি সীতার থেকে কিছু কম হবে, নাকি বেশি? তুলনা করে দেখা যেতে পারে বটে।অবশ্য, ঢাকা বিশ্ববিদ্যালয়ের শিক্ষক রুমানা মঞ্জুরও কি খানিকটা সীতা নন? বিদেশে পড়তে গেলে তার সতীপনা নিয়ে কি স্বামীর মনে উদ্রেগ হয়নি সন্দেহের? সেই সন্দেহই কি পরে পর্যবসিত হয়নি রুমানা মঞ্জুরের অন্ধত্ব বরণের ঘটনায়। রুমানা মঞ্জুরের কাহিনী অন্ধত্ব দিয়ে সমাপ্ত হলেও সীতার কাহিনী আরেকটু বাকি। বনবাসে বহু বর্ষ অতিক্রান্ত করার পর সীতাকে আবার রাম মেনে নেন বটে। কিন্তু এবারেও রাজ্যে ফেরার আগে সীতাকে দিতে বলা হয় অগ্নিপরীক্ষা। কিন্তু সীতার মন তিতা হয়ে গিয়েছিল সন্দেহবাতিক পতির প্রতি। তাই, ধরিত্রী মাতাকে মিনতি করে সীতা প্রবেশ করেছিলেন মাটির গহ্বরে। হায় সীতা! হায় সীতা! আজো কত সীতা দেবী করে তোমার দু:খ ধারণ!দ্বাপর যুগ: এই যুগের নিপীড়নের কথা কী বলবো আর! দ্রৌপদীই এ যগের সেরা উদাহরণ। স্বয়ম্বর সভায় রূপবান অর্জুনকে একমাত্র পতি হিসেবে বরণ করে শ্বশুরালয়ে এসে তার পঞ্চস্বামী হয়! হায়! হায়! নারীর হৃদয় নাই কোনো। সে যে বস্তুসম। হায় বস্তু! হায় দ্রৌপদী! হায়রে উপায়হীনতা! পঞ্চপাণ্ডবের মা কুন্তী ছেলেদের বলেছিলেন, যা এনেছিস পাঁচ ভাইয়ে মিলে তোরা সব ভাগ-জোক করে নে। কী বিপত্তি! বস্তু তো নয়। সে যে মানুষ! সে যে মানবী এক! তবু সে বস্তু বলে বিবেচিত হয়। কী হবে উপায়! কী হবে উপায়!উপায় আর কী! পালা করে পঞ্চপাণ্ডব মানে পঞ্চস্বামীর ঘরে দ্রৌপদী স্ত্রী রুপে ভূমিকা পালন করে যান। তিনি যে স্বেচ্ছায়, ভালোবেসে পঞ্চস্বামীকে বরণ করেননি মহাভারতের মহাপ্রস্থান দৃশ্যে তার প্রমাণ রাখা আছে। পঞ্চপাণ্ডব ও দ্রৌপদী যখন মহাপ্রস্থানের পথে ছিলেন তখন সবার আগে মৃত্যু হয় দ্রৌপদীর। মহাপ্রস্থান পর্বে প্রত্যেকেরই মৃত্যুর একটি করে কারণ উল্লেখ করা হয়। সেখানে দ্রৌপদীর মৃত্যুর কারণ হিসেবে বলা হয়েছিল, অর্জুনকে তিনি বেশি ভালোবাসতেন। অর্থাৎ যার ব্যাখ্যা দাঁড়ায় যে, পরিস্থিতির চাপে পড়ে পঞ্চস্বামীর ঘর করলেও মনে-মনে দ্রৌপদী আসলে ছিলেন কেবল একজনার! ইন্দ্রপ্রস্থের রাণী হয়েও স্বামী-সংসারে এভাবেই বস্তুর মতন কেটেছে পাঞ্চালীর জীবন। এছাড়া কুরু শত্রুর হাতে তার নিগ্রহের কথা কী বলবো আর! দ্রৌপদীর বস্ত্রহরণ কি আজো ঘটে চলছে না? কিন্তু হায়! এ যুগে সেই কৃষ্ণ কোথায়! ঘাটে-মাঠে-ঘরে-চলন্তবাসের ভেতর যিনি স্বয়ং বস্ত্র হয়ে দ্রৌপদীদের আব্রু ঢেকে দু:শাসনদের ব্রিবত করবেন!(বাকি অংশ ২য় পর্বে প্রকাশিত)আফরোজা সোমা, কবি ও শিক্ষক।আরও পড়ুন: #মিটু যুগ: কাছা খোলার কাল (পর্ব-২)প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনও ধরনের দায় নেবে না।","8","https://bangla.dhakatribune.com/articles/opinion/page/8"
"1632474516-980","https://bangla.dhakatribune.com/","মতামত","https://bangla.dhakatribune.com/articles/opinion","করোনা মহামারি এবং ডাক্তারদের নৈতিকতা...","https://bangla.dhakatribune.com/opinion/2020/04/28/22751","যতদূর সম্ভব সুরক্ষা ও নিরাপত্তা পাওয়া ডাক্তারদের অধিকার। কিন্তু মহামারির সময় নিশ্ছিদ্র নিরাপত্তা দেওয়া সম্ভব নয়
যতদূর সম্ভব সুরক্ষা ও নিরাপত্তা পাওয়া ডাক্তারদের অধিকার। কিন্তু মহামারির সময় নিশ্ছিদ্র নিরাপত্তা দেওয়া সম্ভব নমহামারির সময়ে চিকিৎসা দেওয়ার ক্ষেত্রে ডাক্তারদের নৈতিক দায়িত্ব কী এবং ডাক্তাররা কতটুকু ঝুঁকি নিতে পেশাগতভাবে বাধ্য-বিষয়টি নিয়ে অনেক দেশেই বিতর্ক হচ্ছে। ওয়ার্ল্ড মেডিকেল অ্যাসোসিয়েশনের বিধিমালা অনুযায়ী, ডাক্তার রোগীদের জরুরি চিকিৎসা দিতে বাধ্য। এক্ষেত্রে তারা “যদি ও কিন্তু” (without any ifs or buts) এর অজুহাত দিতে পারবেন না। ডাক্তাররা কর্মক্ষেত্রে যোগ দেওয়ার সময় এই ধরনের শপথ গ্রহণ করতে হয়।সন্দেহ নেই, দেশে করোনা রোগীরা এবং তাদের পরিবার-পরিজন ডাক্তারদের ওপর মোটেও ভরসা করতে পারছেন না।তারা হাসপাতালে যাওয়ার ভয় করছেন। হাসপাতাল থেকে রোগ নিয়েও কেউ কেউ পালিয়ে গেছেন। এই দুর্যোগের সময় ডাক্তারদের ওপর মানুষের আস্থা শূন্যের কোঠায় বাংলাদেশে প্রতি মিলিয়ন জনসংখ্যায় করোনা আক্রান্ত ৩১ জন যেখানে স্পেন ও ইতালিতে ৪০০০ এর ওপর। ইউরোপ আমেরিকার তুলনায় দেশে করোনার প্রাদুর্ভাব অতি নগন্য। আমি ডেনমার্ক প্রবাসী, এখানে ৫৬ লাখ জনসংখ্যার প্রায় ৯ হাজার আক্রান্ত। আমার প্রতিবেশী ও সহকর্মীর মধ্যে অনেকে আক্রান্ত হয়েছেন। আমাদের আক্রান্ত হওয়ার ঝুঁকি অনেক বেশি তবু এদেশের মানুষের মতো এতো আতঙ্কে ভুগিনি।এতো কম ঝুঁকি থাকা সত্ত্বেও মানুষ এতো আতংকিত কেন? এই প্রশ্ন অনেকের কাছে করেছি। তারা একই কথা বলে, তাদের মৃত্যু ভয়ে অস্থির নয়, তারা সামাজিক ভাবে হেয় হওয়ার ভয়ে আতংকিত। তারা বেশি ভয় পায় হাসপাতালে যাওয়ার। দেশের মানুষ করোনায় আক্রান্ত হয়ে মরার ভয় অতটা করছে না। ভয় করছে সামাজিকভাবে হেয় হওয়ার। বিনা চিকিৎসায় মর্যাদাহীন মৃত্যুকে। আগে কুষ্ঠরোগ হলে, রোগীকে জঙ্গলে ফেলে আসা হতো। করণে আক্রান্ত হওয়ার ভয় সেই রকম।যারা হাসপাতালে চিকিৎসা নিয়ে বেঁচে গেছেন, তারা হাসপাতালের অবস্থা বিভীষিকাময় বলেছেন। যমুনা টিভির একজন সাংবাদিক লিখেছেন, “ওয়ার্ডে ঘণ্টার পর ঘণ্টা লাশ পড়ে থাকে, চিকিৎসক কয়েকদিন পর একবার আসে, কোনো প্রকার সাহায্য করে না।”চিকিৎসকের পেশা একটা মানবিক পেশা। ডাক্তারদের এই পেশায় একচ্ছত্র অর্থাৎ তাদের বিকল্প নেই। ডাক্তার তাদের সেবা শুধু মানবিক কারণে দেন না। তারা সেবা দিতে বাধ্য এমনকি ঝুঁকি থাকলেও। মার্কিন মেডিকেল এসোসিয়েশনের বিধিমালায় বলা হয়েছে, একজন ডাক্তারের রোগীদের জরুরি সেবা দেওয়ার বাধ্যবাধকতা আছে এমনকি মহামারির সময়েও। এই বিধিমালা সৈনিকদের বাধ্যবাধকতার মতো। তাদের যুদ্ধে যেতেই হবে, হেরে যাওয়ার ঝুঁকি থাকলেও।দেশের ডাক্তারদের একটা অংশ তাদের নৈতিক দায়িত্ব ঠিকমত পালন করেন। কিন্তু ডাক্তারদের একটা বড় অংশ স্বাভাবিক সময়েও তাদের দায়িত্ত্ব পালন করে না. দেশের নিম্নবিত্ত থেকে শুরু করে রাষ্ট্রপতি পর্যন্ত ডাক্তারদের উপর আস্থা রাখেন না। সর্বস্তরের মানুষ চিকিৎসার জন্য বিদেশগামী হন।জরিপে দেখা গেছে, বাংলাদেশের একজন ডাক্তার রোগী কন্সালটেন্সিতে   মাত্র ৪৮ সেকেন্ড সময় দেন  যেখানে ইউরোপ ও আমেরিকায় ১৫ থেকে ২২ মিনিট সময় দেন। এতে মনে হয় দেশে ডাক্তারগণ অনেকটা রোগের বিবরণ না শুনেই ব্যাবস্থাপত্র লেখেন।  ডাক্তার ভালো সময়েও দায়িত্ত্ব পালন করেন না, আর করোনার ঝুঁকির সময় কর্তব্য পালন করবে আশা করা যায় না। ডাক্তারদের দায়িত্ব অবহেলায় ক্ষুব্ধ হয়ে প্রধানমন্ত্রী বিদেশ থেকে ডাক্তার আনার কথাও ভেবেছিলেন। মানব সভ্যতা বিকাশের আগেরকালে মহামারির সময়ে নিজের জীবন বাঁচাতে ডাক্তারদের পালানোর ঘটনা ঘটেছে।  ১৬০ থেকে ১৮০ খ্রিস্টাব্দ  পর্যন্ত রোমে আন্তোনিন প্লেগের প্রাদুর্ভাব ঘটে। ওই সময় রোমের বেশিরভাগ ডাক্তার পালিয়ে আত্মগোপন করে। ১৩৮২ সালে প্লেগের আবার প্রাদুর্ভাব ঘটে। ওই সময়ও ভেনিস থেকে ডাক্তাররা পালানোর চেষ্টা করে। কিন্তু ওই আইন করে তাদের পালানো বন্ধ করা হয়। আমেরিকায় ইয়েলো ফিভারের  আতঙ্কেও ডাক্তাররা শহর থেকে গ্রামে পালিয়ে যায়। এরপর ১৮৪৭ সালে আমেরিকান মেডিক্যাল অ্যাসোসিয়েশন ডাক্তারদের দায়িত্ব ও কর্তব্যের বিধিমালা তৈরি করে। এই বিধিমালা অনুযায়ী দুর্যোগের সময় ডাক্তারদের কাজ থেকে বিরত থাকে না।আধুনিক যুগে আক্রান্ত হওয়ার ভয়ে কর্মক্ষেত্র ছেড়ে পালানোর উদাহরণ কম। করোনার সময় দুই একটা দেশে সীমিত পর্যায়ে ধর্মঘট হয়েছে। কিন্তু ব্যাপক কর্মবিরতি ঘটেনি।দেশে ডাক্তাররা তাদের নিরাপত্তা ও সুরক্ষার দাবি জানিয়ে আসছেন। সুরক্ষা পাওয়ার অধিকার ডাক্তারদের আছে। ফায়ার সার্ভিসে কর্মীদের আগুনের মধ্য থেকে জীবনরক্ষা করার কর্তব্য আছে কিন্তু তাদের আগুন থেকে বাঁচার উপকরণ পাওয়ার অধিকার আছে। ডাক্তারদেরও পিপিই পাওয়ার প্রয়োজন আছে।ডাক্তারদের  সুস্থ থাকার প্রয়োজন অন্যদের চেয়ে বেশি। একজন ডাক্তার আক্রান্ত হলে একশো রোগী আক্রান্ত হতে পারেন। ডাক্তারদের পরিবার আছে। তাদের স্ত্রী সন্তানদের নিরাপদ রাখার কর্তব্য আছে. পেশাগত জীবন ও পারিবারিক জীবনের ভারসাম্য রাখা আবশ্যক। কর্তব্য শুধু ডাক্তারদের নয়, অন্যানোদেরও কর্তব্য আছে ডাক্তারদের নিরাপদে রাখার। তারা সামাজিক  দূরত্ব বজায় না রেখে নিজেরা অসুস্থ হয়ে ডাক্তারদের অসুস্থ করার অধিকার নেই।ডাক্তার সমাজেরই একজন। ডাক্তারদের দায়িত্ব রোগীকে চিকিৎসা দেওয়া। সমাজেরও দায়িত্ব ডাক্তারকে রক্ষা করা। যতদূর সম্ভব সুরক্ষা ও নিরাপত্তা পাওয়া ডাক্তারদের অধিকার। কিন্তু মহামারির সময় নিশ্ছিদ্র নিরাপত্তা দেওয়া সম্ভব নয়। কিছু ডাক্তার সংক্রামিত হবেন, এটা মেনে নিতেই হবে।ওবায়দুল করিম খান, বাণিজ্যিক পরামর্শক ও লেখকপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
"1632474264-932","https://bangla.dhakatribune.com/","মতামত","https://bangla.dhakatribune.com/articles/opinion","হাসিনা-মোদী শীর্ষ বৈঠক ও আমাদের পরবর্তী...","https://bangla.dhakatribune.com/opinion/2020/12/25/30413","আগামী মার্চে স্বাধীনতার সুবর্ণজয়ন্তীতে আবারও হাসিনা-মোদী শীর্ষ বৈঠকের যে সম্ভাবনা রয়েছে সেটাকে টার্গেট করে এখনই কোমর বেঁধে নেমে পড়া উচিত
বিজয় দিবসের পরদিন ১৭ ডিসেম্বর বাংলাদেশের মাননীয় প্রধানমন্ত্রী শেখ হাসিনা এবং ভারতের প্রধানমন্ত্রী নরেন্দ্র মোদীর মধ্যে ভার্চুয়াল শীর্ষ বৈঠক অনুষ্ঠিত হল। বৈঠকটি সামনাসামনি না হলেও একটি শীর্ষ বৈঠকের জন্যে যে ধরনের প্রাক-প্রস্তুতি কিংবা আচার-আয়োজনের প্রয়োজন তার কোনোটারই কমতি ছিল না। যথারীতি শীর্ষ বৈঠকের ভাব-গাম্ভীর্যেও ছিল না কোনো ঘাটতি। বিজয় দিবসে অনুষ্ঠিত না হলেও এ বৈঠক বিজয়ের মাসে অনুষ্ঠিত হয়েছে - মুজিব বর্ষে। তাছাড়া, মাননীয় প্রধানমন্ত্রী শেখ হাসিনার বক্তব্য অনুসারে, ১৭ ডিসেম্বর তারিখটিরও আলাদা গুরুত্ব ও ব্যাঞ্জনা রয়েছে। ১৬ ডিসেম্বর আনুষ্ঠানিক বিজয় অর্জিত হলেও উনি, উনার মা, উনার বোন শেখ রেহানা, ছোট ভাই শেখ রাসেল ও ছোট্ট ৪ মাসের শিশু পুত্র জয় পাকিস্তানি বাহিনীর বন্দিদশা থেকে মুক্ত হয়েছিলেন ১৭ ডিসেম্বর তারিখে ভারতীয় সেনাবাহিনীর অবসরপ্রাপ্ত কর্নেল  (তৎকালীন মেজর) অশোক তারার সহায়তায়।আমরা দেখতে পাচ্ছি, মোটা দাগে এ বৈঠকের অর্জন হল, দীর্ঘ অর্ধশতক পর ‘৬৫ সালের পাক-ভারত যুদ্ধে বন্ধ হয়ে যাওয়া চিলাহা‌টি-হল‌দিবাড়ী রেলসংযোগ পুনরায় চালু, কৃষি, বাণিজ্য, জ্বালানিসহ বিভিন্ন খাতে সহযোগিতার লক্ষ্যে বাংলাদেশ ও ভারতের মধ্যে সাতটি সমঝোতা স্মারক (এমওইউ) সই এবং তিনটি যৌথ প্রকল্প উদ্বোধন। সমঝোতা স্মারকগুলো হচ্ছে- কৃষি খাতে সহযোগিতা, হাইড্রোকার্বনে সহযোগিতার বিষয়ে রূপরেখা, হাতির সুরক্ষায় অভয়ারণ্য নিশ্চিত করা, নয়াদিল্লি জাদুঘরের সঙ্গে বঙ্গবন্ধু জাদুঘরের সহযোগিতা, হাই ইমপ্যাক্ট কমিউনিটি ডেভেলপমেন্ট প্রকল্প চালু, বাংলাদেশ-ভারত প্রধান নির্বাহী কর্মকর্তা ফোরামের টার্মস অব রেফারেন্স এবং বরিশালে সুয়ারেজ প্রকল্পের বর্জ্য ব্যবস্থাপনার উন্নয়নে যন্ত্রপাতি কেনাকাটায় ত্রিপক্ষীয় সমঝোতা স্মারক। প্রকল্পগুলো হলো, খুলনায় ইনস্টিটিউশন অব ডিপ্লোমা ইঞ্জিনিয়ার্সে বাংলাদেশ-ভারত প্রফেশনাল স্কিল ডেভেলপমেন্ট ইনস্টিটিউট, ঢাকার রামকৃষ্ণ মিশনে বিবেকানন্দ ভবন এবং বাংলাদেশ থেকে ত্রিপুরায় এলপিজি আমদানি প্রকল্প। এছাড়া ভারতীয় প্রধানমন্ত্রী “প্রতিবেশী প্রথম” নীতিতে অগ্রাধিকার ভিত্তিতে বাংলাদেশকে ভারতে উৎপাদিতব্য অক্সফোর্ড-অ্যাস্ট্রাজেনেকার ভ্যাক্সিন সরবরাহের আশ্বাস দেন। আগামী মার্চে বাংলাদেশের স্বাধীনতার সুবর্ণজয়ন্তীতে যোগদানের আমন্ত্রণেও তিনি সাগ্রহে সম্মতি প্রদান করেন।বাংলাদেশ ও ভারত দু’দেশের প্রধানমন্ত্রীই দীর্ঘ মেয়াদে নিজ নিজ দেশের নেতৃত্বে আছেন। রাষ্ট্রীয় পর্যায়ে দু’দেশের মধ্যে দীর্ঘদিন ধরে উষ্ণ সম্পর্ক বিরাজ করছে। স্বাভাবিকভাবেই, দুটি দেশ পারস্পারিক সহযোগিতার নিত্য নতুন ক্ষেত্র উন্মোচন করে বিদ্যমান সৌহার্দ্যপূর্ণ সম্পর্ককে আরও বেগবান করবে, এটাই প্রত্যাশিত। আন্তরাষ্ট্রীয় সম্পর্কের ক্ষেত্রে শীর্ষ পর্যায়ের বৈঠক অনেক জটিল সমস্যার সমাধানে বড় ধরনের ভূমিকা রেখে থাকে। যখনই হোক আর যেখানেই হোক, রাষ্ট্রের শীর্ষ ব্যক্তিদের মধ্যে বৈঠক মানেই অনেক বড় ব্যাপার। সবার তীক্ষ্ণ নজর থাকে বৈঠকের ঘটনা প্রবাহ ও ফলাফলের দিকে। এ ধরনের বৈঠককে ঘিরে দীর্ঘ দিনের নিবিড় প্রস্তুতি কাজ করে। সবাই আশায় বুক বেঁধে থাকে, দু’দেশের দুই শীর্ষ নেতার সাক্ষাতের মধ্য দিয়ে বিবদমান অনেক সমস্যার জট খুলবে, পারস্পারিক সহযোগিতা ও সম্ভাবনার নতুন দিগন্ত উন্মোচিত হবে। সেই বিচারে এ বৈঠক কতটুকু অর্থবহ হল? বাংলাদেশ ও ভারতের মধ্যে বিদ্যমান বড় বড় সমস্যাগুলোর কোনো সমাধান সূত্র কি এই বৈঠক থেকে বেরিয়ে এসেছে?তাহলে একটু দেখা যাক, এ মুহূর্তে দু’দেশের মধ্যে বিরাজমান প্রধান ইস্যুগুলো কী? একটি প্রধান ইস্যু হল, দু’দেশের মধ্যে প্রবাহমান ৫৪টি অভিন্ন নদীর পানি ভাগাভাগি। এসব নদীর অনেকগুলোতে উজানে ভারতীয় অংশে বাঁধ দিয়ে একতরফাভাবে পানি প্রত্যাহারের ফলে শুকনো মৌসুমে বাংলাদেশ অংশে পানির সংকট দেখা দেয়। ফারাক্কা ব্যারাজের প্রভাবে পদ্মায় যে সংকট সৃষ্টি হয়েছে, তা নিরসন না হলেও পানি ভাগাভাগির বিষয়ে একটি চুক্তি হওয়াতে কিছুটা হলেও স্বস্তি মিলেছে। অন্য নদীগুলোর ক্ষেত্রেও বাংলাদেশ যাতে পানির ন্যায্য হিস্যা পায়, তা নিশ্চিতকরণে চুক্তির দাবি অনেক দিনের। বিশেষ করে, দেশের আরেকটি বড় নদী তিস্তার ক্ষেত্রে একটি চুক্তি প্রায় চূড়ান্ত হয়ে আছে, কয়েক বছর হল। অনেকেই আশা করছিলেন, এ বৈঠকে এ বিষয়ে একটি সমাধান বেরিয়ে আসবে, যেটা বাস্তবে ঘটেনি।দু’দেশের মধ্যে আরেকটি বড় ইস্যু হয়ে দাঁড়িয়েছে সীমান্ত হত্যাকাণ্ড। পরস্পরের সাথে অত্যন্ত উষ্ণ ও আন্তরিক বন্ধুত্বের নিগড়ে আবদ্ধ দুটি দেশের সৌহার্দ্যপূর্ণ সম্পর্কের মধ্যে এটি যেন একটি কলঙ্কের তিলক হয়ে দাঁড়িয়েছে। আইন ও সালিশ কেন্দ্রের (আসক) তথ্য অনুযায়ী, ২০২০ সালের প্রথম ছয় মাসে (জানুয়ারি-জুন) সীমান্তে ২৫ জন বাংলাদেশি নিহত হয়েছেন। যার মধ্যে ২১ জনই নিহত হয়েছেন বিএসএফের গুলিতে। পৃথিবীর সবখানেই সীমান্তবর্তী লোকদের কমবেশি আন্তঃসীমান্ত চলাচল একটি সাধারণ ব্যাপার। এখানে অনেকেই স্রেফ দৈনন্দিন জীবন ও জীবিকার প্রয়োজনে, হাটবাজার করতে কিংবা  সীমান্তের ওপারে থাকা আত্মীয়-স্বজনের সাথে দেখা সাক্ষাৎ করতে সীমান্তরক্ষীদের চোখ ফাঁকি দিয়ে এপার-ওপার করেন। আবার কিছু লোক চোরাকারবারের সাথে জড়িত থাকে। সীমান্তরক্ষীরা এ ধরনের অবৈধ যাতায়াত ঠেকাতে প্রয়োজনীয় ব্যবস্থা নেবে, এটাই স্বাভাবিক। কিন্তু, তার জন্য গুলি করে হত্যা কতটুকু প্রয়োজনীয় ও গ্রহণযোগ্য বিবেচিত হতে পারে? ভারতের সাথে পাকিস্তান ও চীনসহ আরও পাঁচটি দেশের সীমান্ত রয়েছে। এসব সীমান্তে এ ধরনের হত্যাকাণ্ড বলতে গেলে শুন্য। তাহলে বন্ধু দেশ বাংলাদেশের ক্ষেত্রেই এমনটি হচ্ছে কেন? এ বিষয়টি এবার যেমন, আগেও উচ্চ পর্যায়ের বৈঠকে উত্থাপিত হয়েছে এবং ভারতের পক্ষ থেকে বার বার দেখার আশ্বাস মিলেছে। কিন্তু, সীমান্ত হত্যাকাণ্ডের বছর-ওয়ারি যে পরিসংখ্যান, তাতে এটি কতটুকু দেখা হয়েছে বা হচ্ছে, সে প্রশ্ন থেকেই যায়।বাংলাদেশের দিক থেকে আরেকটি বড় ইস্যু হয়ে দাঁড়িয়েছে রোহিঙ্গা সমস্যা। মিয়ানমার সরকারের রাষ্ট্রীয় নিপীড়নের শিকার হয়ে রাখাইন স্টেট থেকে বিভিন্ন সময়ে বাস্তুচ্যুত হয়ে ১১ লাখের বেশি রোহিঙ্গা শরণার্থী বাংলাদেশে আশ্রয় নিয়েছে। সত্তর দশকের শেষ পাদে শুরু হয়ে এ যাবৎ কয়েক দফায় বাংলাদেশে রোহিঙ্গা শরণার্থীদের ঢল নামে। এর মধ্যে সবচেয়ে বড় ধাক্কাটা আসে ২০১৭ সালের মাঝামাঝি সময়ে। এ সময় সাড়ে ৬ থেকে ৭ লাখের মত রোহিঙ্গা শরণার্থী বাংলাদেশে ঢুকে। বাংলাদেশ বরাবরের মতো কূটনৈতিকভাবে এ সমস্যার সমাধানে চেষ্টা চালিয়ে যাচ্ছে। কিন্তু, এখন পর্যন্ত মিয়ানমার সরকারের পক্ষ থেকে যথাযথ সাড়া না মেলায় শরণার্থীদের প্রত্যাবসানে দৃশ্যত কোনো অগ্রগতি হয়নি। দুই প্রতিবেশী বন্ধু রাষ্ট্র ভারত ও চীনের এখানে গুরুত্বপূর্ণ ভূমিকা রাখার সুযোগ রয়েছে। তবে, এখন পর্যন্ত তাদের অবস্থান পরোক্ষভাবে মিয়ানমারের অনুকূলেই গেছে বলে প্রতীয়মান হয়। আপাতদৃষ্টিতে, এমন মনে হতে পারে, তারা মিয়ানমারকে কে কত বেশি কাছে টানতে পারে সে প্রতিযোগিতায় লিপ্ত রয়েছে। যদিও বাংলাদেশে দুটি দেশেরই গুরুত্বপূর্ণ ভূরাজনৈতিক ও অর্থনৈতিক স্বার্থ রয়েছে, তারা এক্ষেত্রে বাংলাদেশকে খুব বেশি আমলে নেওয়ার প্রয়োজন মনে করছে বলে প্রতীয়মান হয় কি? তাহলে কি তারা বাংলাদেশকে একটি দুর্বল প্রতিপক্ষ হিসেবে বিবেচনা করছে? নাকি ধরে নিয়েছে, যতই যাই ঘটুক, বাংলাদেশ তাদের সাথে থাকতে বাধ্য। এখানে উল্লেখ করা যেতে পারে, ভারতের আসামসহ বিভিন্ন রাজ্যে নাগরিকপঞ্জির নাম করে ওখানে বসবাসরত বাঙালি জনগোষ্ঠীর অংশবিশেষকে বাংলাদেশে ঠেলে দেওয়ার একটি পাঁয়তারা শুরু হয়েছে। রোহিঙ্গা শরণার্থীদের প্রত্যাবসান নিশ্চিত করা না গেলে এসব কুচক্রী মহল তাদের পরিকল্পনা নিয়ে এগিয়ে যেতে উৎসাহিত বোধ করতে পারে।বাংলাদেশ-ইন্ডিয়া সম্পর্কের ক্ষেত্রে আরেকটি গুরুত্বপূর্ণ ইস্যু হল, বাংলাদেশ-ভারত বাণিজ্যে বাংলাদেশের বিশাল বাণিজ্য ঘাটতি। পরিসংখ্যান ব্যুরোর তথ্যানুযায়ী, বাংলাদেশ ২০১৯ সালে ভারত থেকে  ৭ হাজার ৬৪৭ মিলিয়ন ডলারের পণ্য আমদানি করেছে, ভারতে পণ্য রফতানি হয়েছে ৯৩০ দশমিক ৬ মিলিয়ন ডলারের। অর্থাৎ এ বছরে ভারতের সঙ্গে বাংলাদেশের ৬ হাজার ৭১৭ মিলিয়ন মার্কিন ডলারের বাণিজ্য ঘাটতি রয়েছে। (বাংলা ট্রিবিউন, ২৬ জুন, ২০২০)  জনসংখ্যার বিচারে বাংলাদেশের তুলনায় ভারত অনেক বড় বাজার। তাহলে, বাংলাদেশ ওখানে ভাল ব্যবসা করতে পারছে না কেন? ভারতে বাংলাদেশি পণ্যের চাহিদার অপ্রতুলতা? রপ্তানি করার মতো উল্লেখযোগ্য সংখ্যক পণ্যের অভাব? দুর্বল পণ্য বিপণন কার্যক্রম? নাকি বাংলাদেশি পণ্যের মুক্ত প্রবেশে বাধা? ব্যবসায়িক মহল থেকে বিভিন্ন সময়ে নানাবিধ অশুল্ক বাধা (ননট্যারিফ ব্যারিয়ার) এক্ষেত্রে বড় ভূমিকা রাখছে বলে অভিযোগ করা হয়েছে। কারণ যাই হোক, এই বিশাল বাণিজ্য ঘাটতি নির্দেশ করে, ভারতীয় পণ্য বাধাহীনভাবে বাংলাদেশে প্রবেশ করছে, কিন্তু বাংলাদেশের পণ্য সেভাবে ভারতের বাজারে প্রবেশাধিকার পাচ্ছে না। এ বিষয়টি বাংলাদেশ-ভারত আলোচনায় একটি নিয়মিত ইস্যু হিসেবে এসেছে। এখন পর্যন্ত এক্ষেত্রে উল্লেখযোগ্য কোনো অগ্রগতি হয়েছে কিনা তা পরিসংখ্যান দেখলেই বুঝা যায়।এভাবে একে একে বলতে গেলে এ তালিকাটি দীর্ঘ থেকে দীর্ঘতর হবে। তবে, মোটা দাগে, এগুলোই হয়তো এ মুহূর্তের জ্বলন্ত ইস্যু। এবার বাংলাদেশের কাছে ভারতের কী কী চাওয়া-পাওয়া ছিল, সেদিকে একটু নজর বুলানো যাক। বাংলাদেশের অভ্যন্তরে ভারতীয় বিদ্রোহীদের কোনো ঘাঁটি থাকলে সেগুলো উচ্ছেদ করা এবং বাংলাদেশের সমুদ্র-নৌ বন্দরসমূহ এবং রোড-রেল-রিভার নেটওয়ার্ক ব্যবহার করে ভারতের উত্তর-পূর্বাঞ্চলীয় রাজ্যসমূহে সংক্ষিপ্ত পথে পণ্য পরিবহণের জন্য ট্রানজিট সুবিধা লাভ....এগুলোই ছিল বাংলাদেশের কাছে ভারতের মূল চাওয়া এবং এসব চাওয়ার প্রায় সবই পূরণ করা হয়েছে। প্রথম চাওয়াটা একটি দেশের ন্যায্য চাহিদা হিসেবে বিবেচিত হলেও ট্রানজিট সুবিধার বিষয়টি অপরিহার্য কোনো চাহিদা ছিল না। কারণ, উত্তর পূর্বাঞ্চলীয় রাজ্যসমূহে যাওয়ার জন্য ভারতের কাছে বিকল্প পথ আছে। অন্যদিকে, বাংলাদেশের যে সব চাওয়ার কথা উপরে উল্লেখ করা হল, এর বেশির ভাগই ন্যায্য পাওনা, দয়া-দাক্ষিণ্যের ব্যাপার নয়।এ দেশের ইতিহাসের ক্রান্তিলগ্নে সেই ১৯৭১ সালে এক অতি কঠিন মুহূর্তে ভারত অম্লানবদনে সর্বস্ব নিয়ে আমাদের পাশে দাঁড়িয়েছিল। কাজেই, ভারতের সাথে আমাদের বন্ধুত্বকে আরও দৃঢ়তর করাই আমাদের প্রাধিকার হবে, এটাই স্বাভাবিক। সেটা শুধু স্বাধীনতা যুদ্ধে তাদের সহযোগিতার জন্যেই নয়, আমাদের চারিদিকে ঘিরে থাকা প্রতিবেশী রাষ্ট্র হিসেবেও। ব্যক্তি জীবনে প্রতিবেশীর সাথে বনিবনা না হলে আপনি বাড়ি বদল করতে পারেন, কিন্তু একটি রাষ্ট্রের পক্ষে তার প্রতিবেশী রাষ্ট্রকে বদলানোর কোনো সুযোগ নেই। কাজেই, ভারতের সাথে বন্ধুত্বপূর্ণ সম্পর্ক বজায় রেখেই আমাদের ন্যায্য পাওনাগুলো আদায় করতে হবে। প্রশ্ন হল, যেখানে বাংলাদেশ ভারতের নিকটতম বন্ধুদের অন্যতম এবং এ বন্ধুত্ব কালের পরীক্ষায় উত্তীর্ণ, সেখানে বাংলাদেশ যখন ভারতকে তার ন্যায্য পাওনার বাইরে গিয়েও অনেক বড় ধরনের সুবিধা দিচ্ছে, ভারত কেন বাংলাদেশের ন্যায্য চাওয়াগুলো পূরণে ঔদাসীন্য দেখিয়ে যাচ্ছে। এটা কি আমাদের কূটনৈতিক ব্যর্থতা, নাকি ভারতের সদিচ্ছার অভাব? এখানে একটি বিষয় বিশেষভাবে প্রণিধানযোগ্য। আন্তঃরাষ্ট্রীয় সম্পর্কের ক্ষেত্রে নিজ নিজ জাতীয় স্বার্থই মূখ্য, আবেগ-অনুভূতির স্থান সামান্যই। যতক্ষণ না আপনি প্রতিপক্ষের সাথে শক্ত অবস্থান নিয়ে দরকষাকষি করতে পারছেন, আপনার ন্যায্য দাবিকে হেলা-ফেলা করলে অবাক হওয়ার কিছু নেই। প্রতিপক্ষকে বুঝাতে হবে, এসব ন্যায্য পাওনা পরিশোধের ক্ষেত্রে ক্রমাগত শৈথিল্য প্রদর্শন পারস্পারিক সম্পর্কে ভাটার টান আনতে পারে।এটাই হল মূল কথা। আপনার বার্গেনিং পাওয়ার কতটুকু। একটি উদাহরণ দেওয়া যাক। ২০১৭ সালে নেপালের একজন মাত্র নাগরিক সীমান্তে হত্যাকাণ্ডের শিকার হওয়ায় নেপালের জণগণের মধ্যে তীব্র ক্ষোভ দেখা দেয় এবং তা প্রশমনে ভারতের নিরাপত্তা উপদেষ্টা অজিত দোভাল নেপালের প্রধানমন্ত্রী পুষ্প কমল দাহাল প্রচন্ডর নিকট দুঃখ প্রকাশ করতে বাধ্য হন। তাহলে, বাংলাদেশের শত শত নাগরিক সীমান্তে হত্যাকাণ্ডের শিকার হওয়ার পরও ভারত সরকার নির্বিকার থাকে কিভাবে? এখানেই প্রশ্ন আসে, আমরা বিবদমান ইস্যুসমূহের ক্ষেত্রে আমাদের আবেগ-উদ্বেগ কতটা জোরালোভাবে প্রতিপক্ষের কাছে তুলে ধরতে পারছি? ‘৭১ সালে আমাদের কাছে পাকিস্তানি বাহিনী হেরে গিয়েছিল, কারণ জাতি ঐক্যবদ্ধ ছিল। আজও জাতীয় স্বার্থের প্রশ্নে ঐক্যবদ্ধ হয়ে মাথা উঁচু করে দাঁড়াতে পারলে যে কোনো চ্যালেঞ্জ মোকাবিলা করা সক্ষম। বাংলাদেশ একটি জাতিরাষ্ট্র। দেশের অধিকাংশ মানুষ নৃতাত্ত্বিকভাবে একই জাতিগোষ্ঠীভুক্ত হওয়ায় সঠিকভাবে উজ্জীবিত করা গেলে মৌলিক জাতীয় স্বার্থের প্রশ্নে এদের মধ্যে আবারও ইস্পাত-কঠিন ঐক্য গড়ে তোলা সম্ভব। বিভিন্ন বিষয়ে রাজনৈতিক/ সামাজিক মতপার্থক্য থাকতে পারে, কিন্তু জাতীয় স্বার্থের প্রশ্নে আপনি দল-মত নির্বিশেষে সকলকেই অভিন্ন অবস্থানে দেখতে পাবেন। এটাই হতে পারে আন্তঃরাষ্ট্রীয় নেগোসিয়েশনের ক্ষেত্রে শক্ত অবস্থান নেওয়ার জন্য আমাদের শক্তি ও অনুপ্রেরণার উৎস। কাজেই, কে ক্ষমতায় আছেন কিংবা ক্ষমতার বাইরে অবস্থান করছেন,  সেটাকে বড় করে না দেখে সব ধরণের মতপার্থক্য ভুলে, মৌলিক জাতীয় ইস্যুতে দেশের আপামর জনতাকে সচেতন ও উজ্জীবিত করতে  আমাদের সকলের একযোগে জোরালো ক্যাম্পেইনে অবতীর্ণ হওয়া দরকার।আপাতত বিবদমান সমস্যাসমূহ নিরসনে একটি স্বল্প-মেয়াদী পরিকল্পনা হতে পারে, আগামী মার্চে স্বাধীনতার সুবর্ণজয়ন্তীতে আবারও হাসিনা-মোদী শীর্ষ বৈঠকের যে সম্ভাবনা রয়েছে সেটাকে টার্গেট করে এখনই কোমর বেঁধে নেমে পড়া উচিত। পাশাপাশি, দীর্ঘ মেয়াদে সমস্যাসমূহ সমাধানে সার্বক্ষণিকভাবে কাজ করে যাওয়ার জন্য সরকারি-বেসরকারি পর্যায়ের চৌকস, বিশেষজ্ঞ ব্যক্তিদের নিয়ে  এক বা একাধিক বিশেষ সেল গঠন করা যেতে পারে, যারা গভীরভাবে বিবদমান ইস্যুসমূহ বিশ্লেষণ করে উত্তরণের পথ খুঁজে বের করতে অধ্যাবসায়ের সাথে কাজ করে যাবে। এছাড়া, দেশের সুশীল সমাজ, মানবাধিকার সংগঠন, বেসরকারি সেবাদাতা প্রতিষ্ঠান এবং থিঙ্ক-ট্যাঙ্কসমূহও স্ব-উদ্যোগে বিশেষ পরিকল্পনা গ্রহণ করতে পারে।যোগাযোগ ব্যবস্থার অভূতপূর্ব উন্নতির ফলে পৃথিবীটা আজ অনেক ছোট হয়ে এসেছে। বিশ্বজনমত ওআন্তর্জাতিক চাপ এ ধরনের দীর্ঘ-মেয়াদী আন্তঃরাষ্ট্রীয় সমস্যার সমাধানে গুরুত্বপূর্ণ প্রভাবক হিসেবে কাজ করতে পারে। আপনি এমন দেশ খুব কমই খুঁজে পাবেন যারা বিশ্বপরিমন্ডলে কদর্য রূপে চিত্রিত হতে চায়। কাজেই, বিশ্বপরিমন্ডলে কে বা কারা আমাদের সমব্যথী/সহযোগী হতে পারে তা বুঝে তাদের সাথে সক্রিয়ভাবে আমাদের দুঃখ-বেদনাসমূহ শেয়ার করার বিষয় সক্রিয়ভাবে বিবেচনা করা যেতে পারে। আন্তর্জাতিক পরিমণ্ডলে  প্রয়োজনমাফিক সরবে-নীরবে আমাদের উদ্বেগসমূহ তুলে ধরে জনমত সৃষ্টি করা চাই। সারা দুনিয়ায় ছড়িয়ে ছিটিয়ে থাকা প্রবাসী বাংলাদেশিরাও বিভিন্ন গুরুত্বপূর্ণ ইস্যুতে জনমত সৃষ্টিতে বিশেষ ভূমিকা রাখতে পারে। মোট কথা, দীর্ঘদিন ধরে ঝুলে থাকা অমীমাংসিত ইস্যুসমূহকে সামনে রেখে দেশবাসীকে ঐক্যবদ্ধ ও উজ্জীবিত করার পাশাপাশি প্রতিপক্ষের উপর চাপ সৃষ্টির জন্যে রাজনৈতিক-কূটনৈতিক, দেশীয়-আন্তর্জাতিক সম্ভাব্য সব ধরণের কৌশল খুঁজে বের করে কাজে লাগাতে হবে। তাহলেই হয়তো একটি দ্রুত নিষ্পত্তি দৃশ্যমান হয়ে উঠতে পারে।সবাই ভাল থাকুন।ড. মুহম্মদ দিদারে আলম মুহসিন, অধ্যাপক, ফার্মেসি বিভাগ, জাহাঙ্গীরনগর বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","3","https://bangla.dhakatribune.com/articles/opinion/page/3"
"1632474666-1002","https://bangla.dhakatribune.com/","মতামত","https://bangla.dhakatribune.com/articles/opinion","যে কারণে সম্ভাব্য মার্কিন-ইরান যুদ্ধের...","https://bangla.dhakatribune.com/opinion/2020/01/06/18778","যুদ্ধে দুনিয়ার কোথাও জনগণের কোনো ফায়দা হয় না। ফায়দা হয় অস্ত্র ব্যবসায়ী আর অদূর দৃষ্টিসম্পন্ন রাজনীতিবিদদের। আসন্ন মার্কিন-ইরান যুদ্ধও তার ব্যতিক্রম কিছু নয়
২০১৬ সালে যুক্তরাষ্ট্রের প্রেসিডেন্ট নির্বাচনে ডোনাল্ড ট্রাম্প বিজয়ী হওয়ার পর স্বস্তির নিঃশ্বাস ফেলেছিলেন বাংলাদেশসহ বিশ্বের অনেক দেশের যুদ্ধবিরোধী মানুষ। তাদের ধারণা ছিলো, ট্রাম্প যেহেতু হিলারি ক্লিনটনের মতো ‘‘যুদ্ধবাজ’’ নন, তাই তার পররাষ্ট্রনীতি অপেক্ষাকৃত শান্তিপূর্ণ হবে। তাদের অনেকেই ট্রাম্পের বর্ণবাদী, উগ্র জাতীয়তাবাদী, নারীবিদ্বেষী, অভিবাসীবিদ্বেষী, মুসলিমবিদ্বেষী চিন্তাচেতনার বিরোধী হলেও অন্তত এই একটি প্রশ্নে ট্রাম্পের অবস্থানকে সমর্থনযোগ্য বলে মনে করতেন।দক্ষিণ কোরিয়ার প্রধানমন্ত্রীর উদ্যোগে উত্তর কোরিয়ার পারমাণবিক নিরস্ত্রীকরণ ইস্যুতে দুই কোরিয়ার মধ্যে যে ঐতিহাসিক সংলাপ অনুষ্ঠিত হয়, তাতে ট্রাম্পের ভূমিকা তার “শান্তিকামী ভাবমূর্তিকেই” শক্তিশালী করেছিলো।কিন্তু এই ভাবমূর্তিতে প্রথম ফাটল ধরে জেরুজালেম ইস্যুতে। ঐতিহাসিক কারণে জুদাইজম, ক্রিশ্চিয়ানিটি ও ইসলাম- তিন ধর্মের অনুসারীদের কাছেই জেরুজালেম একটি পবিত্র শহর। ইহুদিদের পশ্চিম দেয়াল, ক্রিশ্চানদের চার্চ অফ দি হোলি সেপুলচার আর মুসলমানদের আল-আকসা মসজিদের অবস্থান এই শহরে। ১৯৬৭ সালে আরব-ইসরায়েল যুদ্ধের সময় ইসরায়েল জেরুজালেম দখল করে নেওয়ার পর থেকে এটি অধিকৃত ফিলিস্তিনি অঞ্চলসমূহের অংশ হিসেবে বিবেচিত হয়ে আসছে। ইসরায়েল ও পিএলওর মধ্যে স্বাক্ষরিত অসলো চুক্তি অনুযায়ী পশ্চিম জেরুজালেম ইসরায়েলের নিয়ন্ত্রণে থাকলেও পূর্ব জেরুজালেমের নিয়ন্ত্রণ থাকার কথা ফিলিস্তিনি কর্তৃপক্ষের হাতে। ট্রাম্প সেই জেরুজালেমকে ইসরায়েলের হাতে তুলে দিয়ে জায়নবাদী রাষ্ট্রটির প্রতি যে পরিষ্কার পক্ষপাতিত্ব প্রদর্শন করলেন তা ইহুদি ইসরায়েলি ও আরব-ফিলিস্তিনিদের মধ্যে পারস্পরিক বোঝাপড়ার ভিত্তিতে সত্যিকার শান্তি প্রতিষ্ঠার পথকে রুদ্ধ করে দেয়। ফিলিস্তিনের ওপর জায়নবাদী ইসরায়েলের যে বর্ণবাদী-ঔপনিবেশিক দখলদারিত্ব এর মাধ্যমে সেটাকেও বৈধতা দেওয়া হলো।পাশাপাশি, ট্রাম্প চীনের সঙ্গে বাণিজ্যযুদ্ধের সূত্রপাত ঘটালেন। এই যুদ্ধে মার্কিন অর্থনীতি বেশি ক্ষতিগ্রস্ত হবে নাকি চীনের অর্থনীতি, এই নিয়ে স্কলারদের মধ্যে দৃশ্যমান মতবিরোধ আছে। হার্ভার্ড কেনেডি স্কুলের অর্থনৈতিক নীতির চর্চাবিষয়ক অধ্যাপক জেসন ফারম্যান মনে করেন, এই যুদ্ধে চীনই বেশি ক্ষতিগ্রস্ত, যদিও সেটা সামাল দেওয়ার জন্য যুক্তরাষ্ট্রের চেয়ে তাদের রাজনৈতিক সামর্থ্য বেশি। উল্টোদিকে, কলাম্বিয়া বিশ্ববিদ্যালয়ের রাষ্ট্রবিজ্ঞানের সহযোগী অধ্যাপক অ্যালিসন কার্নেগি মনে করেন, ট্যারিফের অর্থনৈতিক খরচের পাশাপাশি এই বাণিজ্যযুদ্ধ বাণিজ্য অংশীদার হিসেবে মার্কিন যুক্তরাষ্ট্রের বিশ্বস্ততা ও সুনামকে প্রশ্নবিদ্ধ করে দেশটির দীর্ঘমেয়াদী বাণিজ্য স্বার্থকে বিপন্ন করে তুলেছে। এই দুই মতামতের যেটিই সত্য কিংবা সত্যের অধিকতর নিকটবর্তী হোক না কেনো, বিশ্ব অর্থনীতি যেহেতু কোনো একটি রাষ্ট্রের বিষয় নয়, তাই শেষ পর্যন্ত এই বাণিজ্যযুদ্ধের কারণে সবচেয়ে বড়ো ক্ষতিটা মার্কিন যুক্তরাষ্ট্র বা চীনের জনগণেরই হবে। পরোক্ষভাবে সেটা অন্যান্য রাষ্ট্রের অর্থনীতিতেও প্রভাব ফেলবে। যা মোটেই ইতিবাচক নয়।ট্রাম্পের শান্তিকামী ভাবমূর্তির যা কিছু অবশিষ্ট ছিলো, ড্রোন হামলায় ইরানের দ্বিতীয় সর্বোচ্চ ক্ষমতাধর ব্যক্তি কাশেম সোলায়মানি হত্যাকাণ্ডে ভেঙে চৌচির হয়ে গেছে। সিরিয়া যুদ্ধে সোলায়মানির ভূমিকা নিয়ে সমালোচনা থাকলেও ইরাকের মাটিতে ইরানের একজন গুরুত্বপূর্ণ সামরিক ব্যক্তিত্বকে হত্যা করা সব ধরনের আন্তর্জাতিক আইনের লঙ্ঘন ও চূড়ান্ত হঠকারিতা হিসেবেই বিবেচিত হবে। মধ্যপ্রাচ্যের ভূ-রাজনীতিতে এই ঘটনার সুদূরপ্রসারী প্রভাব পড়বে।মূলতঃ ইউরোপিয়ান ঔপনিবেশবাদ ও অংশতঃ নিজেদের ধর্মীয় ও জাতিগত ভেদবুদ্ধির কারণে মধ্যপ্রাচ্য এক শতাব্দীরও বেশি সময় ধরে যুদ্ধবিগ্রহে পরিপূর্ণ একটি অঞ্চল। মার্কিন যুক্তরাষ্ট্র ২০০৩ সালে ইরাকে আগ্রাসন চালিয়ে সেখানে যে অনন্ত যুদ্ধের সূচনা ঘটিয়েছিলো তারই ধারাবাহিকতায় আইএসের মতো ধর্মাশ্রয়ী রক্তপিপাসু শক্তির উত্থান ঘটেছে। তাদের কথিত খেলাফতের পতন ঘটানো গেছে বটে, কিন্তু সেই প্রক্রিয়ায়, জঙ্গিদের পাশাপাশি বহু বেসামরিক মানুষের রক্ত ঝরেছে। সৌদি আরব অথবা ইরান, তুরস্ক অথবা সংযুক্ত আরব আমিরাত, যে-ই হোক এসব যুদ্ধবিগ্রহ সব ক্ষমতাশালী রাষ্ট্রেরই ভূ-রাজনৈতিক স্বার্থ উদ্ধারের কাজে এসেছে। সিরিয়া আর ইয়েমেন শিশুদের গণকবরে পরিণত হয়েছে। এই গল্পে কোনো হিরো নেই, সবাই ভিলেন। ট্রাম্পের এই নিধনযজ্ঞের আগুনে ঘি ঢাললেন মাত্র।ইরান ইতোমধ্যেই জানিয়েছে, তারা “প্রচণ্ড প্রতিশোধ” নেবে। এটা যে নিছকই কথার কথা নয়, রাশিয়া আর চীনের সঙ্গে তাদের সম্মিলিত সামরিক মহড়া থেকে সেটা বোঝা গেছে। যুদ্ধ বেধে গেলে মার্কিন যুক্তরাষ্ট্রের আঞ্চলিক মিত্র রাষ্ট্র সৌদি আরব ও সংযুক্ত আরব আমিরাত কোন পক্ষে থাকবে বলার অপেক্ষা রাখে না।যুদ্ধ বাধলে বিপুল অর্থক্ষয় আর প্রাণহানি ঘটবে। দুই রাষ্ট্রেই উগ্র জাতীয়তাবাদী প্রবণতা শক্তিশালী হবে। জাতীয় স্বার্থের দোহাই দিয়ে একদিকে মার্কিন সরকার আর অন্যদিকে আয়াতোল্লাহরা সর্বপ্রকার ভিন্নমতাবলম্বীকে দেশদ্রোহী অপবাদ দেওয়ার সুযোগ পাবে। তাতে দুই দেশেই উদার বহুত্ববাদী গণতান্ত্রিক ধ্যান-ধারণায় বিশ্বাসী মানুষেরা কোণঠাসা হবে, দুই দেশেই মানবাধিকার কর্মীরা কোণঠাসা হবে। ফিরে আসবে “বুশ ডকট্রিনঃ হয় তুমি আমার পক্ষে, আর না হয় আমার বিরুদ্ধে”। মার্কিন যুক্তরাষ্ট্রে ফিরে আসবে নাগরিক অধিকার সংকুচিত করা নানাপ্রকার নিপীড়নমূলক আইন, ফিরে আসবে গুয়ানতানামো বে আর আবু ঘারিব। ইরানে এভিন আর কাহরিজাখের মতো ভয়ংকর নিপীড়নমূলক কারাগারগুলোও কথিত দেশদ্রোহীতে পরিপূর্ণ হয়ে উঠবে, সিরিয়া যুদ্ধে যেমনটা ঘটেছিলো কুখ্যাত সেদেনিয়া কারাগারের ক্ষেত্রে।ফিরে আসবে জিহাদিরাও। আইএসের খেলাফতের পতন ঘটলেও তারা এই যুদ্ধের ডামাডোলের মধ্যে দেশে দেশে নতুন করে সংগঠিত হওয়ার সুযোগ পাবে। অন্য জিহাদী মতাদর্শী গোষ্ঠীগুলোও ঘোলা পানিতে মাছ শিকারের সুযোগটা হাতছাড়া করবে না। ইরান বিরোধিতার নামে তারা আক্রমণ চালাবে শিয়াদের ওপর। ইরাকে আইএসের উত্থানের পেছনে নূরী আল-মালিকীদের যে সুন্নিবিরোধী নীতি অংশত দায়ী ছিলো, তার পুনরাবির্ভাব দেখা যাবে, ইরান-ব্যাকড শিয়া মিলিশিয়া বাহিনীগুলো জিহাদিদের বিরুদ্ধে লড়ার নামে সুন্নিদেরকে আক্রমণ করবে। ঘটবে সাম্প্রদায়িকতার বিস্তার। এতে আখেরে সব সম্প্রদায়ের মানুষই বিপন্ন হবে।তুরস্ক আর ইসরায়েলও এই যুদ্ধের ফায়দা নেবে। কুর্দিদের বিরুদ্ধে এরদোগান যে সামরিক অভিযান চালাচ্ছেন, তা মার্কিন-ইরান যুদ্ধের কারণে আড়ালে পড়ে যাবে, এতে তুরস্কেরই লাভ। একই ঘটনা ঘটবে ফিলিস্তিনে ইসরায়েলি জুলুমনিপীড়ণের ক্ষেত্রেও।আরব বসন্ত মধ্যপ্রাচ্যে ফিরে আসছে মনে হচ্ছিলো। কোনো ধর্মীয় বা জাতিগত ভেদবুদ্ধিজনিত কারণে নয়, নাগরিক অধিকারের প্রশ্নে, ইরাক থেকে লেবাননে জ্বলে উঠছিলো বিদ্রোহের আগুন। এই যুদ্ধ সেই আগুনে পানি ঢেলে দেবে।একমাত্র প্রতিরোধযুদ্ধ ছাড়া, আর কোনো যুদ্ধে, দুনিয়ার কোথাও জনগণের কোনো ফায়দা হয় না। ফায়দা হয় অস্ত্র ব্যবসায়ী আর অদূর দৃষ্টিসম্পন্ন রাজনীতিবিদদের। আসন্ন মার্কিন-ইরান যুদ্ধও তার ব্যতিক্রম কিছু নয়।আশার কথা, অনেকেই বিষয়টি অনুধাবন করতে পারছেন। আগামী মার্কিন প্রেসিডেন্ট নির্বাচনের অন্যতম প্রার্থী বার্নি স্যান্ডার্স অত্যন্ত পরিষ্কার ভাষায় সম্ভাব্য মার্কিন-ইরান যুদ্ধের বিরোধিতা করছেন। এই অন্ধকার সময়ে এমন মানুষেরাই আশান্বিত করেন। যুদ্ধের জন্য মাস হিস্টেরিয়া তৈরি করা সহজ। ডুগডুগি বাজানো সহজ। ঢের বেশি কঠিন যুদ্ধের অমানবিকতা বুঝতে পারা। আমাদের উচিত এই কঠিন কাজটাই করাঃ মৃত্যুবণিকদের তাবৎ উসকানি উপেক্ষা করে আসন্ন মার্কিন-ইরান যুদ্ধের বিরুদ্ধে সোচ্চার হওয়া।ইরফানুর রহমান রাফিন রাষ্ট্রচিন্তার সদস্য এবং মুক্তিফোরামের সম্পাদকমণ্ডলীর অন্যতম সদস্য*****************************************************************************************************************প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনও ধরনের দায় নেবে না।","6","https://bangla.dhakatribune.com/articles/opinion/page/6"
"1632475004-1051","https://bangla.dhakatribune.com/","মতামত","https://bangla.dhakatribune.com/articles/opinion","মতামত: তথ্যপ্রযুক্তি খাতে রপ্তানি আয়ে...","https://bangla.dhakatribune.com/opinion/2018/10/10/3754","পাকিস্তানের তুলনায় আমাদের মোট রপ্তানি আয় বেশি হলেও তথ্য প্রযুক্তির ক্ষেত্রে তাদের তুলনায় আমাদের আয় পাঁচ ভাগের এক ভাগ।
যদিও তথ্যপ্রযুক্তি খাতের রপ্তানিআয় নিয়ে দেশে সরকারিভাবে ও প্রচারমাধ্যমগুলোয় প্রচুর উচ্ছ্বাস প্রকাশ হয়, প্রকৃতপক্ষে এই খাতে বাংলাদেশের রপ্তানি আয় দক্ষিণ এশিয়ার অন্য দেশগুলোথেকে প্রচুর পিছিয়ে আছে।আমাদের দেশে তথ্যপ্রযুক্তি খাতেএ বছর ১ বিলিয়ন ডলার রপ্তানি আয় আশাকরা যাচ্ছে।এই খাতে ভারতের আয় ১১১ বিলিয়ন ডলার, এমনকি পাকিস্তানেরও ৫ বিলিয়ন ডলার।পাকিস্তানের তুলনায় আমাদের মোট রপ্তানি আয় বেশি। কিন্তু তথ্য প্রযুক্তির ক্ষেত্রে তাদের তুলনায় আমাদের আয় পাঁচ ভাগের এক ভাগ।২০২১ সালে তথ্য প্রযুক্তি খাতে লক্ষমাত্রা ধরা হয়েছে ৫ বিলিয়ন ডলার। বর্তমান প্রবৃদ্ধি বজায় থাকলে আয়  ২ বিলিয়ন ডলারেও পৌছাবে না। অন ডিম্যান্ড অর্ডার বা চাহিদা অনুযায়ী সরবারহ করে টার্গেটে পৌঁছানো যাবেনা। যারা বর্তমানে আমাদের কাছ থেকেসফটওয়্যার কিনছে, তাদের চাহিদা এই সময়ের মধ্যে কয়েক গুনবাড়বে।আমাদের প্রযুক্তি বিদেশের বাজারে ব্যাপকভাবে প্রমোট বা উন্নীত করলে  রপ্তানি বাড়বে কিন্তু তা সত্ত্বেও এতো কম সময়ে কাংখিত গন্তব্যে পৌঁছানোসম্ভব নয়। সফ্টস্কিলস ও আন্তঃব্যাক্তিক যোগ্যতার বৃদ্ধির উপর প্রশিক্ষণ দেওয়ার ব্যাপক প্রচেষ্টা এবং একই সাথে আমাদের সফটওয়্যার পণ্যটি আন্তর্জাতিক বাজারে প্রমোট করতে থাকলে, কোনো এক সময় আমাদের রপ্তানি যায় ৫ বিলিয়ন ছাড়াবে কিন্তু ২০২১ সালের মধ্যে কাংখিত লক্ষে পৌঁছানো যাবেনা।তথ্যপ্রযুক্তি খাতের রপ্তানি আয়, সরকারি প্রচেষ্টার চেয়ে বেসরকারী প্রচেষ্টার উপর বেশি নির্ভর করে।শুধু সফটওয়্যার সৃজন করলেই চলেনা। এই ব্যাবসার সাফল্য বাজারজাতকরণের কৌশলের উপর নির্ভর করে।আমরা B২B পদ্ধতিতে অর্থাৎ দেশী ব্যাবসায়ীরাবিদেশী ব্যবসায়ীদের কাছে বিক্রীকরছি। একটা প্রতিষ্ঠান অর্ডার দিচ্ছে আর আমাদের একটা প্রতিষ্ঠান তাদের সরবরাহ করছে। এই ব্যবসায়ে প্রযুক্তি খাতের ব্যাপক বিকাশ ঘটেনা। আমাদের সরাসরি গ্রাহকদের (B2C) কাছে সেবা পৌঁছে দিতে হবে।পৃথিবীর সব সফল সফটওয়্যার কোম্পানীসফলতা খুচরা গ্রাহকদের নিকট বিক্রিকরা থেকে অর্জিত হয়েছেও। যে কোম্পানিগুলোদৈনন্দিন জীবনের প্রয়োজনের সঙ্গে সঙ্গতিপূর্ণ সফটওয়্যার তৈরী করেছে, তারাই বেশি সফল হয়েছে।এই যে ১ বিলিয়ন এমনকি ৫ বিলিয়ন এইসব টাকার অংকে লক্ষ কোটি টাকা শোনা যায়, কিন্তু তথ্যপ্রযুক্তির বাজারেএই ৫ বিলিয়ন একটি বড় সংখ্যা নয়। শুধু এক একটা কোম্পানী যেমন গুগল, ফেইসবুক এদের বাজারমূল্যযথাক্রমে ৮৫০ ও ৫৫০ বিলিয়ন ডলার।আর অ্যাপেল এর বাজারমূল্য ১১০০ বিলিয়ন ডলার। আমাজনের বাজারমূল্যও ১ ট্রিলিয়ন ডলার ছাড়িয়ে গেছে।আমরা বন্ধুরা কয়েক বছর আগেও দেখেছি, স্কাইপ প্রতিষ্ঠিতা ডেনমার্কের ইয়ানুস বেকার ঘুরে বেড়াতো। সেই ব্যাক্তিমাইক্রোসফটের কাছে স্কাইপ বিক্রিকরে এখন কয়েক বিলিয়ন ডলারের মালিক।ট্রিলিয়ন ডলার প্রযুক্তি বাজার সৃষ্টি হয় শুধু প্রযুক্তির উৎকর্ষতার উপর নির্ভর করে নয়। প্রযুক্তির সঙ্গে জীবনের সম্পৃক্ততার উপর প্রযুক্তির সাফল্য নির্ভর করে।ফেইসবুকের  উদাহরণ দেই। ২০০৪ সালে মার্ক জুকারবার্গ যখন ফেসবুক প্রতিষ্ঠা করেন, উনি না ছিলেন প্রকৌশলী না ছিলেন প্রযুক্তি বিশেষজ্ঞ। জুকারবার্গ ছাত্র ছিলেন। ফেসবুকের সাফল্য আসে তার ভিশন বারূপকল্প থেকে। মানুষ কিভাবে নিজেকেপ্রকাশ করতে চায়, আরেকজন মানুষের সংগে যোগাযোগ করতে চায়, জুকারবার্গ তা বুঝেছিলেন। ফেসবুকের ফিচারগুলো সেভাবে করেছেন। তাই মানুষ ফেসবুক ব্যবহার করে।ওই সময়েও  গুগলের প্রযুক্তির মান  আকাশ ছোঁয়া ছিল। ফেসবুকের কয়েকজন তরুণ ছাত্রদের সাথেগুগলের মতো প্রতিষ্ঠানের কোনো তুলনায় চলেনা। ফেসবুকের ব্যাবহারকারী যখন ১০০ মিলিয়ন ছাড়ালো, গুগল ফেসবুককে টেক্কা দিতে গুগল+ (প্লাস)  নামে সামাজিক নেটওয়ার্ক শুরু করে। সবাই ভেবেছিলো, এটাই ফেসবুকের ক্রান্তিকাল হবে। কিন্তু গুগল+ (প্লাস) ফেসবুককে একটুও নড়াতে পারেনি। ফেসবুকের ফিচারগুলো আমাদের চাহিদার সাথে বেশী সম্পৃক্ত।প্রযুক্তিতে সফল হতে হলে জীবনের রূপকার হতে হয়। স্যার জগদীশ চন্দ্র কবিতা ও বিজ্ঞানের যে সম্পর্ক বুঝেছিলেন, আজও তাসত্য। আমাদের স্বপ্নের সাথে প্রযুক্তি কে সম্পৃক্ত করতে হয়। আমরা রূপকল্পের স্বপ্ন দেখি। বিজ্ঞানী ও প্রকৌশলীদের কাজ স্বপ্ন বাস্তবায়ন করা।প্রযুক্তি উদ্ভাবন ও বিকশিত করতেএকটি টিমওয়ার্কের দরকার হয়। প্রযুক্তিটি কিসের উপর ভিত্তি করে হবে, কাদের, কিভাবে সেবা দেবে, সেটা আগে বুঝতে হবে। একটা ভালো মোবাইল অ্যাপস করেই ৫ বিলিয়নের টার্গেট পূরণ করা যায়। হোয়াটসাপ ও স্ন্যাপচ্যাটের উদাহরণ দেই। হোয়াটসআপ ও স্ন্যাপচ্যাটের বাজারমূল্য যথাক্রমে ১৯ ও ২০ বিলিয়ন ডলার। ইন্স্টগ্রামের আরো বেশি মূল্য।এই ধরণের সফল একটা অ্যাপ উদ্ভাবন করতে হলে সমাজ বিজ্ঞানী, মনোস্তত্ববিদ ও বাজার বিশেষজ্ঞদের  নিয়ে একটা টিম করতে হয়। বুঝতে হবে সমাজকিভাবে সামনে যাবে, মানুষের মন কি চায়। আইডিয়া বের করাটাসবচেয়ে বেশী  প্রয়োজন। একটা আইডিয়া অনেক বিলিয়ন ডলার আয় সৃষ্টি করতে পারে। আইডিয়াগুলোর পেটেন্ট করা খুবই প্রয়োজন। অন্যথায় কেউ আইডিয়া থাকলেও তা অন্যকে দিতে উৎসাহী হবেনা। আইডিয়া সুরক্ষার ব্যবস্থা থাকলে আমিনিজেও আইডিয়া দিতে আগ্রহী।আইডিয়াগুলো অবশ্যই যাচাই, বাছাই করে নির্ণয় করতে হবে, সেগুলো বাজারজাত করা যায় কিনা। আমাদের রপ্তানিমুখী প্রযুক্তির প্রধান বাজার মার্কিন যুক্তরাস্ট্র। সফল রপ্তানিমুখী প্রযুক্তি সৃষ্টি করতে হলে, মার্কিন নাগরিকদের জীবনধারা সম্পর্কে খুব ভালো ধারণা প্রয়োজন। এই ধারণা শুধু তাদের বর্তমান জীবনধারা নয়, তা কিভাবে পাল্টে যাচ্ছে, ভবিষ্যতে তাদের কি চাহিদা হবে, সে সম্পর্কেও গভীর জ্ঞান থাকা প্রয়োজন। এই সম্পর্কে নিজেদের গবেষণা করা উচিৎ।বাংলাদেশের অনলাইন শপগুলো শুধু প্রবাসী বাংলাদেশী গ্রাহক টার্গেট করে। শপগুলো আমেরিকা ও ইউরোপের বাজারগুলোয় ঢুকতে পারে। গার্মেন্টসগুলো শুধু পাইকারিভাবে পণ্য কাপড় বিক্রী না করে অনলাইনে খুচরা বিক্রী করতে পারে। বিশ্বের সব বড় পোশাক বিক্রেতার মূল আয় অনলাইন বিক্রয়ের মাধ্যমে হয়।সরকারীভাবে মোবাইল অ্যাপসগুলোকে পুরস্কার করা হয়। কিন্তু এই সামান্য পুরস্কার যথেষ্ট নয়। একটা ভালো আইডিয়ার মূল্য হাজার কোটি টাকারও বেশি হতে পারে। আইডিয়াগুলো পেটেন্ট বা দলিল করে সুরক্ষার ব্যবস্থা করা আবশ্যক।এরপর যেসব আইডিয়া সামাজিক, অর্থনৈতিক ও বাণিজ্যিকভাবে সম্ভাবনায় মনে হয়ে, সেগুলো বাস্তবায়নে সরকারি সহায়তা দেওয়া উচিৎ। এভাবে অনেক প্রতিভাবান তরুণ উদ্যোক্তা হতে উৎসাহী হবে।যেসব দেশে তথ্যপ্রযুক্তি খাতে সফল হয়েছে, তার পিছনে তরুণ উদ্যোক্তাদের অবদান আছে।অনেকগুলো ভালো আইডিয়া বাস্তবে রূপ দিলে কিছু প্রকল্প সফল হবেই। একটা মোবাইল অ্যাপ একবার সফল হলে, আমাদের টার্গেট ছাড়িয়ে যাবে। সরকার এইসব প্রকল্পে পার্টনার হলে, তার বিদেশী গ্রাহকের ভরসা বেশী হবে।তৈরী পোশাকের ক্ষেত্রে বাংলাদেশের যেমন সুনাম আছে, তথ্যপ্রযুক্তির ক্ষেত্রেও তেমন সুনাম অর্জন করার জন্য সেভাবেপ্রমোট করা আবশ্যক।
 ওবায়দুল করিম খান, বাণিজ্যিক পরামর্শক ও লেখক","8","https://bangla.dhakatribune.com/articles/opinion/page/8"
"1632475310-1096","https://bangla.dhakatribune.com/","মতামত","https://bangla.dhakatribune.com/articles/opinion","এ সমাজই কি রাতের রানিদের তৈরি করছে...","https://bangla.dhakatribune.com/opinion/2021/08/08/37671","একটি সমাজ যখন নৈতিকভাবে অধঃপতিত হয়ে পড়ে, সমাজের উপর থেকে নিচ পর্যন্ত একটি বড় অংশের রুচি বিকৃতি ঘটে
হুলুস্থুল চলছে দেশময়। চারিদিকে “গেল গেল” রব। মৌ, পিয়াসা, পরীমণি। একের পর এক মডেল-নায়িকাদের বাসায় বাসায় আইন-শৃংখলা বাহিনীর সদস্যরা হানা দিচ্ছেন, ধরে নিয়ে যাচ্ছেন তাদের। মদ, মাদক, ডিজে পার্টি আর প্রতারণার নানাবিধ অভিযোগে তাদের বিচারের মুখোমুখি করছেন, রিমান্ডে নিচ্ছেন। উৎসুক জনতার নিরন্তর জিজ্ঞাসা: “কী ব্যাপার? কী থেকে কী হল?” কারও কারও সরেস মন্তব্য: “শেষমেষ তাহলে কত্তা ব্যক্তিদের বোধোদয় হলো!”আপনি যখন একটি সমাজকে সভ্যতার মানদণ্ডে বিচার করতে বসবেন, যেসব প্যারামিটার আপনার বিবেচনায় আসবে তার প্রধান একটি হবে, ওই সমাজে নারীর মর্যাদা ও অবস্থান। নারী কখনও স্নেহময়ী জননী, প্রেমময়ী স্ত্রী, মমতাময়ী ভগিনী কিংবা আদুরে কন্যা। যে ভূমিকাতেই থাকুন না কেন, নারী মানেই কোমলতা, ভালবাসা আর মমতার আধার। আপনি খুব কম লোক পাবেন, যারা এসব প্রশ্নে আপনার সঙ্গে দ্বিমত পোষণ করছেন। কিন্তু, এরপরও আপনি দেখতে পাবেন, যুগের পর যুগ, শতকের পর শতক মানব সমাজের এক বিপুল অংশে নারী তার প্রাপ্য অধিকার, সম্মান ও মর্যাদা থেকে বঞ্চিত হয়েছে।সমাজে নারীর অবস্থান ও মর্যাদা নিয়ে বাদানুবাদ ও মত-মতান্তর চলে আসছেই। কোন সমাজ যখন নারীর ইজ্জত-আব্রু হেফাজতের জন্য তাকে চারদেয়ালের মধ্যে আবদ্ধ রাখার মধ্যে মঙ্গল খুঁজেছে, অন্যরা আবার সব বাঁধন খুলে দিয়ে তাকে সবখানে সবকাজে পুরুষের পাশাপাশি একই লেভেলে স্থাপনের মধ্যে সমাধান খুঁজে ফিরছে। একদল যখন ভাবছে, নারী-পুরুষ একে অপরের পরিপূরক; অন্যদল তখন তাদেরকে পরস্পরের প্রতিদ্বন্দ্বী হিসেবে দেখতেই অনেক বেশি আগ্রহী। এরূপ বহুধা বিভক্ত মতামতের ফলে মানব ইতিহাসের বিভিন্ন পাদে বিভিন্ন জনগোষ্ঠীতে সময়ে সময়ে সমাজে নারীর অবস্থান ও মর্যাদা প্রশ্নে নানাবিধ প্রান্তিক চিন্তাধারার আবির্ভাব ঘটেছে, যা সমাজের সার্বিক স্থিতিকে বিপর্যস্ত করেছে।যে বিষয়টি সবসময় একটি স্পর্শকাতর ইস্যু হিসেবে সামনে এসেছে, তা হলো নর-নারীর পারস্পরিক সম্পর্কের ধরন কেমন হবে, তারা কতটা অবাধে পরস্পরে সঙ্গে মিশবে। নর-নারীর চিরায়ত আকর্ষণ মানবসভ্যতার অন্যতম প্রধান ভিত্তি। শৈশব পেরিয়ে যখন একটি ছেলে বা মেয়ে কৈশোরে উত্তীর্ণ হয় এবং ক্রমশ পূর্ণ যৌবনপ্রাপ্তির দিকে এগিয়ে যায়, তার পুরুষ বা নারীসুলভ বৈশিষ্ট্যগুলো ক্রমশ বিকশিত হতে থাকে এবং সে বিপরীত লিঙ্গের সান্নিধ্য ও সাহচর্য পেতে উদগ্রীব হয়ে পড়ে। এই আগ্রহ বাস্তবে কী রকম রূপ পরিগ্রহ করবে তা নির্ধারণে নিয়ামক হয়ে ওঠে সমাজের সার্বিক দৃষ্টিভঙ্গি। প্রাচ্যের রক্ষণশীল সমাজে সামগ্রিকভাবে এখনও ধর্মের প্রভাব সুগভীর, যা নারী-পুরুষের পারস্পরিক এই আকর্ষণকে বিয়ের মাধ্যমে পরিণতি দিতে চায় এবং এ বিবেচনায় স্বভাবতই তরুণ-তরুণীর বিবাহ-পূর্ব মেলামেশাকে একটি যৌক্তিক পর্যায়ে সীমাবদ্ধ রাখতে সচেষ্ট থাকে। অন্যদিকে আধুনিক পাশ্চাত্যে যে কোন বয়সের নরনারীর বাধাবন্ধনহীন মেলামেশা একটি স্বীকৃত বিষয় এবং পারস্পরিক সম্মতিতে নর-নারী তাদের পারস্পরিক সম্পর্ককে যেকোনো পর্যায়ে উন্নীত করতে পারে, এখানে সমাজ বা রাষ্ট্র কোনোরূপ বাধা হয়ে দাঁড়ায় না।আধুনিক জ্ঞান-বিজ্ঞানে এগিয়ে থাকার সুবাদে পাশ্চাত্যের এই দৃষ্টিভঙ্গির প্রভাব প্রাচ্যে, বিশেষ করে শিক্ষিত সমাজে, অনেক আগে থেকেই পড়তে শুরু করেছে। সঙ্গীত, নভেল-নাটক ও সিনেমা-থিয়েটারের প্রধান উপজীব্য প্রেম-ভালোবাসা, যা বেশিরভাগ ক্ষেত্রেই দেখা যাবে বিবাহ-বহির্ভূত পর্যায়ের। অনেক ক্ষেত্রেই, আপনি দেখতে পাবেন, প্রয়োজনে-অপ্রয়োজনে নারীকে যৌনাবেদনময়ী রূপে উপস্থাপন করা হচ্ছে। সেই সাথে অশ্লীল ছবির সহজলভ্যতা পুরো বিষয়টিকে নতুন মাত্রা দিয়েছে। ইন্টারনেট ও স্যাটেলাইট কমিউনিকেশনের সুবাদে পাশ্চাত্য সংস্কৃতির এই প্রভাব আরও দৃঢ় ভিত্তি পেয়েছে। মোটা দাগে, এর একটা বড় প্রভাব পড়ছে স্কুল-কলেজ ও বিশ্ববিদ্যালয়গামী কিশোর-কিশোরী, তরুণ-তরুণীদের ওপর। এরা অনেকক্ষেত্রেই পরস্পরের সঙ্গে এমনভাবে জড়িয়ে পড়ছে, যা অনুমোদনে বৃহত্তর সমাজ প্রস্তুত নয়। মদ, মাদক ও জন্ম-নিয়ন্ত্রণ সামগ্রীর সহজলভ্যতা বিষয়টিকে আরও জটিল করে তুলেছে।সামগ্রিক নৈতিক অধঃপতনের সঙ্গে যুক্ত হয়েছে, একদিকে কিছু তরুণীর অভিনয় ও মডেলিংয়ের মাধ্যমে “তারকাখ্যাতি” লাভের মোহ, অন্যদিকে কিছু দূরাচার-দুর্বৃত্ত তারকা ও তারকা-খ্যাতি অর্জনে আগ্রহী সুন্দরী তরুণীদের অনৈতিক কাজে জড়িয়ে মোটা অংকের অর্থ উপার্জন ও বিশেষ বিশেষ মতলব হাসিলের ফুল-টাইম ব্যবসায় নেমে পড়েছে। কিছু বিপথগামী তরুণী অর্থ-বিত্তের মোহে নিজেরাই এসব দুর্বৃত্তের সহায়তায় এটাকে তাদের একটি পেশায় পরিণত করেছে। দেশের অভিজাত পাড়া ও পাঁচ-তারকা হোটেলগুলোতে মাঝে-মাঝে মদ-মাদকসহ হাই-সোসাইটি “কল-গার্লদের” জমজমাট রাতের পার্টি সামগ্রিক কার্যক্রমের একটি অংশ মাত্র। এখানে কেবল ধনীর দুলালেরাই টাকা ঢালে না, একশ্রেণির নীতি-ভ্রষ্ট রাজনীতিক, ব্যবসায়ী ও উচ্চপদস্থ আমলারাও ভিড় জমায়। এ সুযোগে কুচক্রীরা তুলে রাখে বিশেষ বিশেষ মুহূর্তের ছবি, যা পরবর্তীতে ব্যবহৃত হয় ব্ল্যাকমেইলিং করে টাকা আদায় কিংবা গুরুত্বপূর্ণ ব্যবসায়িক বা দাপ্তরিক কাজ হাসিলে। ধারণা করা হয়, নামি-দামী সুন্দরী তরুণীদের অনৈতিক ব্যবহার বিশ্বময় অন্ত- ও আন্তঃরাষ্ট্রীয় “গোয়েন্দাবৃত্তির” অন্যতম হাতিয়ার।এভাবেই রাতের রানিরা তৈরি হয় কিংবা তাদের তৈরি করা হয়। এ এক জঘন্য ব্যবসা, যেখানে আমাদের মাতৃজাতি একটি উপকরণ হিসেবে ব্যবহৃত হয় কিছু দুর্বৃত্তের মনস্কামনা পূরণে কিংবা তাদের বিশেষ মতলব হাসিলে। কোনো তরুণী একবার এ জগতে পা বাড়ালে এমনভাবে এই চক্রের জালে আটকে পড়ে, যেখানে থেকে আর বেরোনোর পথ খুঁজে পাওয়া যায় না। বিনিময়ে কী পায় তারা? কিছু অর্থ-বিত্ত ও মেকি যশ-খ্যাতি। এদের কেউ কেউ হয়তোবা মানসিকভাবে এমনভাবে বিকারগ্রস্ত হয়ে পড়ে যে, এটাই তার কাছে বিশাল প্রাপ্তি বলে মনে হয়, এই দুর্বিষহ জীবনই তার কাছে হয়ে ওঠে উপভোগ্য। বিপত্তি ঘটে যখন ফাঁক-ফোকর গলে এসব কাহিনী সমাজে চাউড় হয়ে পড়ে কিংবা কালে-ভদ্রে আইন-শৃঙ্খলা রক্ষাকারী বাহিনী বেরসিকভাবে তাদের ওপর হামলে পড়ে।একটি সমাজ যখন নৈতিকভাবে অধঃপতিত হয়ে পড়ে, সমাজের উপর থেকে নিচ পর্যন্ত একটি বড় অংশের রুচি বিকৃতি ঘটে। লোকজন সমাজের অপরাধমূলক কর্মকাণ্ড, বিশেষ করে নারী-ঘটিত কেলেংকারির চর্চা করে একধরনের বিকৃত আনন্দ উপভোগ করে। মিডিয়া এসব কেলেংকারির ওপর বিশেষ ফোকাস করে। কারও একটি কেলেংকারি ফাঁস হলে পরিস্থিতি বুঝে অনেকেই সংশ্লিষ্ট ব্যক্তির যে এটাই একমাত্র কেলেংকারি নয়, তার যে আরও অনেক কেলেংকারি আছে তার ফিরিস্তি দিতে প্রতিযোগিতায় লিপ্ত হয়। এভাবে, পুরো সমাজ কিছু সময়ের জন্য তাকে নিয়ে অহর্নিশ ব্যস্ত থাকে। শেষমেষ সমস্যা যে তিমিরে ছিল সে তিমিরেই থেকে যায়। আমরা একটু স্থিরভাবে ভাবতে চাই না, এ ঘটনাগুলো কেন ঘটছে? সমাধানই বা কী? এই মেয়েগুলো কেন এই অন্ধকার জগতে পা বাড়াচ্ছে? এর পুরো দায়িত্ব কি তাদের একার, নাকি এই নষ্ট সমাজই এসব রাতের রানিদের তৈরি করছে?সবাই ভালো থাকুন।ড. মুহম্মদ দিদারে আলম মুহসিন, অধ্যাপক ও সভাপতি ফার্মেসি বিভাগ, জাহাঙ্গীরনগর বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","",""
"1632474491-975","https://bangla.dhakatribune.com/","মতামত","https://bangla.dhakatribune.com/articles/opinion","হাইড্রক্সিক্লোরোকুইন: প্রয়োগের নিয়মাবলি,...","https://bangla.dhakatribune.com/opinion/2020/04/16/22333","কী এই হাইড্রক্সিক্লোরোকুইন? করোনাভাইরাস আক্রান্ত রোগীদের ওপর এর প্রয়োগের ফলাফলই বা কী
গত কয়েকদিন ধরে পৃথিবীর শক্তিশালী রাষ্ট্রগুলোর মধ্যে রাজনীতি চলছে হাইড্রক্সিক্লোরোকুইন (Hydroxychloroquine) নিয়ে। মার্কিন প্রেসিডেন্ট ডোনাল্ড ট্রাম্প তো ভারতকে একপ্রকার হুমকি দিয়েই বললেন, হাইড্রক্সিক্লোরোকুইন এর ওপর ভারতের রপ্তানি নিষেধাজ্ঞা বা এক্সপোর্ট ব্যান না তুলে নিলে ভারত যেন আমেরিকার কঠিন জবাবের জন্য প্রস্তুত থাকে!  ব্রাজিলের প্রেসিডেন্ট বোলসোনারো ভারতের প্রধানমন্ত্রীর কাছে  লেখা চিঠিতে রামায়ণের এক ঘটনা উল্লেখ করে তার দৃষ্টি আকর্ষণের চেষ্টা করেছেন। এখন প্রশ্ন হচ্ছে, বিশ্বের বৃহৎ অর্থনৈতিক শক্তিগুলো কেন এই হাইড্রক্সিক্লোরোকুইনের পেছনে ছুটছে এবং কেনইবা ভারতের পিছনে?দ্বিতীয় প্রশ্নের উত্তরটা আগে দেই , ভারতের পেছনে বিশ্বের বৃহৎ অর্থনৈতিক শক্তিগুলোর লেগে থাকার মূল কারণ হলো পৃথিবীর অধিকাংশ হাইড্রক্সিক্লোরোকুইন ট্যাবলেট উৎপাদন করে ভারত , অঙ্কটাও বিশাল, প্রতি মাসে প্রায় ২০০ মিলিয়ন (বিশ কোটি) পিস!বাংলাদেশের ইনসেপ্টা ,ডেল্টা এবং জেনিথ ফার্মাসিউটিকালস ও হাইড্রক্সিক্লোরোকুইন ট্যাবলেট উৎপাদন করে এবং এই করোনাভাইরাস মহামারির পর এখন স্কয়ার , বেক্সিমকো এবং রেনাটার মত বাংলাদেশি ফার্মা জায়ান্টরাও হাইড্রক্সিক্লোরোকুইন উৎপাদনের পথে অনেকটা এগিয়ে গেছে বলে শোনা যাচ্ছে।কী এই হাইড্রক্সিক্লোরোকুইন? করোনাভাইরাস আক্রান্ত রোগীদের ওপর এর প্রয়োগের ফলাফলই বা কী? আসুন দেখে নেই , হাইড্রক্সিক্লোরোকুইন ( Hydroxychloroquine) একটি অ্যান্টি ম্যালেরিয়াল ড্রাগ যা ম্যালেরিয়া ছাড়াও রিউমাটয়েড আর্থ্রাইটিস,লুপাস, পরফেরিয়া কিউটেনিয়া টারডার রোগের চিকিৎসাতেও ব্যবহৃহ হয়। সম্প্রতি করোনাভাইরাসে আক্রান্ত রোগীদের ওপর এর সীমিত ব্যাবহারেও পাওয়া যায় সাফল্য। ফ্রান্স, চীনসহ আরও বেশ কিছু দেশ তাদের অল্পসংখ্যক রোগীদের ওপর প্রয়োগ করেছে হাইড্রক্সিক্লোরোকুইন , যার সাফল্য সন্তোষজনক।কিন্তু হাইড্রক্সিক্লোরোকুইনের সবচেয়ে বড় ট্রায়াল দুইটি চলছে বিশ্ব স্বাস্থ্য সংস্থা (ডব্লিউএইচও) এবং বিল এন্ড মেলিণ্ডা গেটস ফাউন্ডেশনের অধীনে । কয়েকদিন আগে চীনের উহান বিশ্ববিদ্যালয়ের রেনমিন হাসপাতালের নোভেল করোনায় আক্রান্ত রোগীদের ওপর হাইড্রক্সিক্লোরোকুইন প্রয়োগের কথাই ধরা যাক-ফেব্রুয়ারির ৪ থেকে ২৮ তারিখ পর্যন্ত এই হাসপাতালে ভর্তি হওয়া ৬২ জন করোনাভাইরাস রোগীর মধ্যে অর্ধেক রোগীকে ৫ দিন, ৪০০ মিলিগ্রাম প্রতিদিন হিসেবে হাইড্রক্সিক্লোরোকুইন প্রয়োগের মাধ্যমে রোগীদের টাইম টু ক্লিনিক্যাল রিকভারি, ক্লিনিক্যাল ক্যারেক্টারিস্টিক্স এবং রেডিওলজিকাল রেজাল্ট দেখা হয় এবং এই ৩১ জনের ( যাদের হাইড্রক্সিক্লোরোকুইন খাওয়ানো হয়েছে) বডি টেম্পারেচার ,মিউকাস বা বুকে জমে থাকা কফের পরিমাণ উল্লেখযোগ্য হারে কমে  যায় ,যা সুস্থ হওয়ার লক্ষণ। শুধু তাই নয় , এই ৩১ জনের মধ্যে ২৫ জনের (৮০.৬ % ) নিউমোনিয়ার লক্ষনগুলো উল্লেখ্যযোগ্য ভাবে হ্রাস পায়  । মাত্র দুইজন রোগীর মধ্যে হাইড্রক্সিক্লোরোকুইন প্রয়োগের হালকা ক্ষতিকর প্রভাব দেখা যায় । অপরদিকে কন্ট্রোল গ্রুপ অর্থাৎ বাকি ৩১ জন, যাদের হাইড্রক্সিক্লোরোকুইন প্রয়োগ ছাড়া চিকিৎসা দেওয়া হয়েছে  তাদের মধ্যে ৪ জন গুরুতর অসুস্থ হয় এবং মাত্র ১৭ জনের (৫৪.৮%) নিউমোনিয়ার লক্ষণ হ্রাস পায় । হাইড্রক্সিক্লোরোকুইন প্রয়োগের মাধ্যমে ফ্রান্সে ২০ জন করোনা রোগী সুস্থ হয়েছেন , যা কন্ট্রোল গ্রুপ বা যাদের ওপর হাইড্রক্সিক্লোরোকুইন প্রয়োগ করা হয়নি তাদের চেয়ে অনেক বেশি ।কিছু ফ্রেঞ্চ গবেষক হাইড্রক্সিক্লোরোকুইন এবং এজিথ্রোমাইসিন কম্বিনেশনকে করোনাভাইরাস রোগীদের চিকিৎসায় ব্যবহারের জন্য পরামর্শ দিয়েছেন। এখন প্রশ্ন হতে পারে, করোনাভাইরাসে আক্রান্ত সব রোগীকে কি এখন চোখ বন্ধ করে হাইড্রক্সিক্লোরোকুইন সাজেস্ট করা উচিৎ? উত্তর হলো, না। কারণ যে ট্রায়ালগুলো চীন এবং ফ্রান্সের হসপিটালগুলতে হয়েছে সেগুলো খুবই অল্প সংখ্যক রোগীর ওপর হয়েছে এবং ফ্রান্সে হওয়া ট্রায়াল নিয়ে মার্কিন গবেষকদের মনে যথেষ্ট সন্দেহ ও প্রশ্ন আছে। অর্থাৎ, অন্ধভাবে সব করোনা রোগীকে এখনই হাইড্রক্সিক্লোরোকুইন দিয়ে চিকিৎসা না দেওয়াই উত্তম। শুধু হসপিটাল বেসড ট্রায়ালের জন্য হাইড্রক্সিক্লোরোকুইন উপযুক্ত লিটারেচারের ( Scientific journal) সাহায্য নিয়ে এবং সকল আন্তর্জাতিক এথিকাল প্রটোকল (যেমন :  Declaration of Helsinki ) অনুসারে বিশেষজ্ঞ চিকিৎসকের তত্ত্বাবধানে ব্যাবহার করা যেতে পারে । আরেকটি তথ্য না দিলেই নয়। সেটি হচ্ছে , গত মার্চে যুক্তরাষ্ট্রের এরিজোনায় এক ব্যক্তি ও তার স্ত্রী করোনাভাইরাস সংক্রমণ সেরে যাবে ভেবে ক্লোরোকুইন ফসফেট ( Chloroquine Phosphate) খায়। কিছুক্ষণ পর ওই ব্যক্তি মারা যান এবং তার স্ত্রীকে সঙ্কটাপন্ন হয়ে পড়ে।হাইড্রক্সিক্লোরোকুইন  হলো এই ক্লোরোকুইন ফসফেটেরই আরেকটু সেফ মেটাবোলাইট বা ভার্সন। তাই বলা যায়, আরও বড় ট্রায়ালের ফলাফল না দেখে, ডব্লিউএইচও, ইউএসসিডিসিসহ উন্নত বিশ্বের বিখ্যাত ডিজিজ কন্ট্রোল ইন্সটিটিউশনগুলোর পরামর্শ ছাড়া এবং উপযুক্ত চিকিৎসকের তত্ত্বাবধান ছাড়া করোনাভাইরাস সংক্রমণের চিকিৎসার জন্য হাইড্রক্সিক্লোরোকুইনকে কোনোভাবেই প্রতিষ্ঠিত চিকিৎসাপ্রণালীর অন্তর্ভুক্ত করা যাবে না ।আর যারা উপযুক্ত চিকিৎসকের পরামর্শ ছাড়া মজুদ করে রাখা হাইড্রক্সিক্লোরোকুইন খাচ্ছেন তারা নিজের জীবন অযথা বিপন্ন করার পথেই পা বাড়াচ্ছেন । মো. আশিকুর রহমান, বি.ফার্ম, ব্র্যাক বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
"1632475052-1058","https://bangla.dhakatribune.com/","মতামত","https://bangla.dhakatribune.com/articles/opinion","আমি রাজাকার: একটি আলোকচিত্র","https://bangla.dhakatribune.com/opinion/2018/05/12/46","আমি শেষবার এই কথাটি শুনেছিলাম ১৯৭১ সালের সেপ্টেম্বর কিংবা অক্টোবর মাসে।  তাড়া খাওয়া পশুর মতো দেশের নানা জায়গা ঘুরে শেষ পর্যন্ত ঢাকা এসে আশ্রয় নিয়েছি। তখন দেশের অন্য যে কোনও জায়গায় যে কোনও সময় পাকিস্তান মিলিটারি যে কোনও মানুষকে অবলীলায় মেরে ফেলতে পারত।  সেই হিসেবে ঢাকা শহর খানিকটা নিরাপদ।  দেশটা ঠিকমতো চলছে দেখানোর জন্য এখানে প্রকাশ্যে এক ধরনের শান্তিপূর্ণ অবস্থা দেখানো হয়। তারপরেও কম বয়সীদের অনেক বিপদ, তারা রাস্তাঘাটে বেশি বের হয় না।  মাথায় লম্বা চুল থাকা রীতিমতো বিপজ্জনক।  একদিন আমি বিপদ কমানোর জন্য নীলক্ষেতে একটা নাপিতের দোকানে চুল কাটাচ্ছি।  তখন হঠাৎ করে সেখানে একটা মানুষ এসে ঢুকলো এবং আমার পাশের খালি চেয়ারটাতে খুব আয়েশ করে বসে নাপিতের সঙ্গে আলাপ জুড়ে দিল।  আলাপের বিষয়বস্তু সে নিজে, এখন সে কী করে তার কত রকম সুযোগ-সুবিধা এবং ক্ষমতা ইত্যাদি ইত্যাদি।  নাপিত এক সময় মানুষটিকে জিজ্ঞেস করল, ‘আপনি কী করেন?’ মানুষটি দাঁত বের করে হেসে বলল, ‘আমি রাজাকার’।  মানুষটি খানিকক্ষণ গালগল্প করে যেভাবে এসেছিল সেভাবে চলে গেলো।  নাপিত তখন একটা লম্বা নিঃশ্বাস ফেলে আমাকে বলল, ‘হারামজাদা রাজাকারের ভাবটা দেখেছেন? শালার ব্যাটার কথা শুনলে মনে হয় দেশটা তার বাপের সম্পত্তি!’১৯৭১ সালে রাজাকারদের সম্পর্কে এর চাইতে সম্মানজনক কোনও বিশেষণ ব্যবহার করা হয়েছে বলে আমি মনে করতে পারি না।  রাজাকার কী বস্তু সে ব্যাপারে এখনও যাদের সন্দেহ আছে তাদের আমি আমাদের মুক্তিযুদ্ধ জাদুঘরে যেতে বলবো।  সেখানে এক জায়গায় একটা রাজাকারের অন্য একটা রাজাকারের কাছে লেখা একটা চিঠি বড় করে টানানো আছে।  সেখানে একজন পাকিস্তানি মেজরের নাম উল্লেখ করে বলা আছে, মেজর সাহেব ভালো ‘মাল’ পছন্দ করেন তাই প্রত্যেক দিন তাকে যেন একটি করে মেয়ে ধরে এনে দেওয়া হয়!আমরা যারা ১৯৭১ দেখেছি তাদের কাছে রাজাকারদের চাইতে ঘৃণিত কোনও প্রাণী আছে বলে মনে করতে পারি না।  রাজাকাররা নিজেরাও সেটা জানত, তাই তারাও যে খুব বড় গলায় গর্ব করে বুকে থাবা দিয়ে ‘আমি রাজাকার’ বলে বেড়িয়েছে সে রকম মনে করতে পারি না।তাই ২০১৮ সালে বিশ্ববিদ্যালয়ের ছাত্রছাত্রীদের কোটাবিরোধী আন্দোলনের ফলাফল হিসেবে যখন দেখি একজন ছাত্র নিজের বুকে ‘আমি রাজাকার’ কথাটি লিখে গর্বভরে দাঁড়িয়ে আছে সেটি বিশ্বাস করতে পারিনি।  মাথায় আগুন ধরে যাওয়া বলে একটা কথা আছে, এই কথাটির প্রকৃত অর্থ কী আমি এই ছবিটি দেখে প্রথমবার সেটি অনুভব করেছি।দুই.ঢাকা শহরের মানুষকে জিম্মি করে আন্দোলন করার জন্য আমি যথেষ্ট বিরক্ত হয়ে সপ্তাহ দুয়েক আগে একটা লেখা লিখেছিলাম।  (সেই সময়ে আমার মেয়ে হাসপাতালে ছিল তাই ঢাকা শহরকে জিম্মি করে ফেল হাসপাতালে রোগীদের কী ধরনের কষ্ট হয় আমি নিজে সেটা জানতে পেরেছি)।  সেই লেখার কারণে অনেক ছাত্রছাত্রী প্রতিবাদ করে আমার কাছে লম্বা লম্বা মেইল পাঠিয়েছিল। আমার লেখালেখির প্রতিক্রিয়া আমি কখনও পড়ি না, আমার ধারণা তাহলে এক সময়ে নিজের অজান্তেই পাঠকদের প্রশংসাসূচক বাক্যের জন্য লিখতে শুরু করবো।  পাঠকরা আমার লেখা পড়ে কী ভাবছে আমি যদি সেটি না জানি তাহলে নিজের মতো করে লিখতে পারবো।  কাজেই কোটাবিরোধী আন্দোলনের কর্মীদের লেখা সব মেইল আমি না পড়েই ফেলে দিয়েছি, তারা কী লিখেছে আমি জানি না।তবে আমার সেই লেখাটি আমি যখন লিখেছিলাম তখন আমি জানতাম না, এই বহুল আলোচিত কোটাবিরোধী আন্দোলনের অন্য একটি সাফল্য হচ্ছে বাংলাদেশের মাটিতে তরুণ সম্প্রদায়কে রাজাকার হিসেবে অহঙ্কার করতে শেখানো, তাহলে অবশ্যই আমি ঢাকা শহরকে জিম্মি করার মতো সাধারণ একটা বিষয় নিয়ে লিখতাম না।  একটি সরকারি চাকরি পাওয়ার জন্য বাংলাদেশে জন্ম নেওয়া তরুণদের পচে গলে পুঁতি গন্ধময় রাজাকার নামক আবর্জনায় পরিণত হয়ে যাওয়া নিয়ে আমার ঘৃণাটি প্রকাশ করতাম।কিন্তু প্রশ্ন হলো, বিষয়টি আমার জানতে এত দেরি হলো কেন? আমি ফেসবুক করি না, সামাজিক নেটওয়ার্কে সময় নষ্ট করি না সত্য, কিন্তু আমি তো খুবই সম্ভ্রান্ত একটা ইংরেজি দৈনিক নিয়মিত পড়ি, ইন্টারনেটে খুবই জনপ্রিয় নিউজ পোর্টালে দিনে কয়েকবার চোখ বুলাই তাহলে কোটাবিরোধী আন্দোলন করে যে বাংলাদেশের মাটিতে নতুন রাজাকারের পুনর্জন্ম হয়েছে, এই দেশের তরুণরা নিজেদের রাজাকার হিসেবে পরিচয় দিয়ে গর্ব করতে শিখেছে আমাদের সংবাদ মাধ্যম সেই খবরটি আমাদেরকে কেন জানালো না? তারা যে সামাজিক নেটওয়ার্কের কোনও তথ্য প্রকাশ করে না তা তো নয়।  আমাকে একটা বিভ্রান্ত তরুণ খুন করতে গিয়ে ব্যর্থ হওয়ার পর ফেসবুকে আফসোস করে কিংবা আক্রোশ প্রকাশ করে যে উক্তিগুলো লেখা হয়েছে সেগুলো গুরুত্বপূর্ণ পত্রিকায় বিশাল বড় করে ছাপানো হয়েছে সেটা আমি নিজের চোখে দেখেছি।  এখানে বরং একটা উল্টো ব্যাপার ঘটেছে, কোটাবিরোধী আন্দোলনটি যে একটি ‘অন্যায়ের বিরুদ্ধে ন্যায়ের আন্দোলন’ তার ওপর আমি বুদ্ধিজীবীদের বড় বড় লেখা দেখেছি।  অর্থাৎ সংবাদমাধ্যম এই আন্দোলনটিকে একটি ইতিবাচক আন্দোলন হিসেবে প্রতিষ্ঠা করতে চেয়েছে।  এই আন্দোলনের কারণে যে মুক্তিযোদ্ধাদের অসম্মান হয়েছে এবং রাজাকারদের পুনর্জন্ম হয়েছে তাতে এই দেশের সম্ভ্রান্ত দৈনিক পত্রিকার কিছু আসে যায় না।  কেন? এই প্রশ্নের উত্তর আমাকে কে দেবে?তিন.প্রথম যখন কোটা সংস্কারের আন্দোলন শুরু হয় এবং সাংবাদিকরা আমার বক্তব্য জানার আগ্রহ দেখায় তখন আমি সংস্কারের পক্ষে মত দিয়েছি এবং সঙ্গে সঙ্গে মনে করিয়ে দিয়েছি কোটার বড় একটি অংশ মুক্তিযোদ্ধাদের সন্তানদের জন্য।  কাজেই কোটার বিরুদ্ধে কথা বলার সময় খুব সাবধানে কথা বলতে হবে।  কোনোভাবে যেন আমাদের মুক্তিযোদ্ধাদের প্রতি অসম্মান দেখানো না হয়। আমাদের দেশের মুক্তিযোদ্ধাদের আমরা কিছুই দিতে পারিনি, এখন যদি জীবনের শেষ মুহূর্তে তাদের প্রতি অসম্মান দেখাই সেটা কোনোভাবে মেনে নেওয়া যাবে না।আমি ঠিক যে বিষয়টি নিয়ে শঙ্কিত ছিলাম সেটাই ঘটেছে।  মুক্তিযোদ্ধাদের চরমভাবে অসম্মান করেই শেষ হয়ে যায়নি, বাংলাদেশের ইতিহাসে যেটা আগে কখনও ঘটেনি সেটাও ঘটেছে- রাজাকার শব্দটিকে সম্মানিত করা হয়েছে। মুক্তিযোদ্ধাদের অসম্মান করে এবং রাজাকারদের জন্য ভালোবাসা দেখিয়ে যে কথাগুলো উচ্চারিত হয়েছে সেগুলো এত অশালীন যে আমার পক্ষে মুখ ফুটে উচ্চারণ করা সম্ভব না।  যদি কারও কৌতূহল থাকে ইন্টারনেটে ঘাঁটাঘাঁটি করে সেগুলো বের করে দেখতে পারে।আমি কখনই বিশ্বাস করবো না যে, এই আন্দোলনে বিশ্ববিদ্যালয়ের সব ছেলেমেয়ে মুক্তিযোদ্ধাদের প্রতি অসম্মান দেখিয়েছে, রাজাকারদের জন্য ভালোবাসা দেখিয়েছে।  সে রকম কিছু ঘটলে আমাদের সবার গলায় দড়ি দিতে হবে।  কিন্তু যেটুকু ঘটেছে সেটাও ঘটার কথা নয়।  যে বিষয়টি আমাকে ক্ষুব্ধ করেছে সেটি হচ্ছে সাধারণ ছাত্রছাত্রীদের কেউ বিষয়টার প্রতিবাদ করেনি। যারা আন্দোলন করছে তাদের কেউ বলেনি, আমরা কখনই মুক্তিযোদ্ধাদের প্রতি অসম্মান দেখাইনি, রাজাকারদের জন্য ভালোবাসা দেখাইনি, যারা দেখিয়েছে তাদের জন্য আমাদের ভেতরে ঘৃণা ছাড়া আর কিছু নেই।আমি বহুদিন থেকে বিশ্ববিদ্যালয়ে আছি, আমি অনেক আন্দোলন দেখেছি।  সাধারণ ছাত্রছাত্রীদের আন্দোলন সব সময়েই ন্যায়সঙ্গত আন্দোলন হয়।  যদি আন্দোলনটি দানা বাঁধতে শুরু করে তখন রাজনৈতিক দলগুলো সেই আন্দোলনটি নিজেদের কূট কৌশলে ব্যবহার করার জন্য ‘হাইজ্যাক’ করে নেয়।  সাধারণ ছাত্রছাত্রীরা যদি যথেষ্ট বুদ্ধিমান হয় তাহলে আন্দোলনটির নেতৃত্ব নিজেদের হাতে রাখতে পারে। যদি তারা বুদ্ধিমান না হয় তখন নেতৃত্ব তখন হাতছাড়া হয়ে যায়।  এই আন্দোলনটির বেলায় কী ঘটেছে আমি জানি না। আমার একজন সহকর্মী একাত্তর টেলিভিশনে এই আন্দোলনের একজন নেতার সাক্ষাৎকার দেখিয়েছে- সেটা দেখে হতাশ হওয়ার যথেষ্ট কারণ আছে।  রাজাকারপ্রীতির বিষয়টা তখন খানিকটা বোঝা যায়।আমরা যারা ১৯৭১ দেখেছি তাদের জন্য মুক্তিযুদ্ধ ব্যাপারটি একটি তীব্র আবেগের ব্যাপার।  মুক্তিযোদ্ধার অসম্মান কিংবা রাজাকারের পুনর্বাসন আমাদের কাছে শুধু একটি ঘটনা নয়, এটি আমাদের কাছে জাতীয় বিপর্যয়। নতুন প্রজন্ম কখনও সেটি আমাদের মতো করে অনুভব করতে পারবে কিনা আমরা জানি না। যদি নিজের একটা চাকরির জন্য তারা মুক্তিযোদ্ধাদের অসম্মান করে, রাজাকারদের সঙ্গে একাত্ম হয়ে যায় সেটি আমরা কখনও মেনে নেব না।চার.আমি যতদূর জানি বেশ অনেকদিন থেকে এই কোটাবিরোধী আন্দোলন চলে আসছিল কিন্তু যে কারণেই হোক আন্দোলনটি সেভাবে দানা বেঁধে ওঠেনি।  তারপর হঠাৎ করে এক রাতে ঢাকা বিশ্ববিদ্যালয় এলাকা রণক্ষেত্রে রূপান্তরিত হলো, ঢাকা বিশ্ববিদ্যালয়ের ভাইস চ্যান্সেলরের বাসাটি গুঁড়া গুঁড়া করে দেওয়া হলো এবং দেখতে দেখতে আন্দোলনটি দানা বেঁধে উঠল। বিশ্ববিদ্যালয়ের যে ছাত্রছাত্রীরা জন্মেও এই চাকরির পেছনে দৌড়াবে না, আমি দেখলাম তারাও হঠাৎ করে এই কোটাবিরোধী আন্দোলনে যোগ দেওয়ার জন্য ছুটে গেলো!যারা বিষয়টা লক্ষ্য করেছেন তারা সবাই কারণটা অনুমান করতে পারেন।  এই আন্দোলনটা দানা বেঁধে ওঠার অন্যতম কারণ হচ্ছে ছাত্রলীগের দৌরাত্ম্য।  এখন হয়ত অনেকের মনে নেই, বিএনপি-জামায়াত আমলে দৌরাত্ম্যটি ছিল ছাত্রদল এবং শিবিরের।  মোটামুটি বলা যেতে পারে এই আন্দোলনটা ছিল ছাত্রলীগের দৌরাত্ম্যের বিরুদ্ধে একটা প্রতিবাদ। বছর কয়েক আগে আমি নিজের চোখে ‘জয়বাংলা’ এবং ‘জয় বঙ্গবন্ধু’ স্লোগান দিয়ে ছাত্রলীগের মাস্তানদের শিক্ষকদের ওপর ঝাঁপিয়ে পড়তে দেখেছি।  কাজেই তারা ছাত্রছাত্রীদের ওপর কী পরিমাণ নির্যাতন করতে পারে সেটা অনুমান করা কঠিন কিছু নয়।  কাজেই পুলিশের সঙ্গে যখন ছাত্রলীগের কর্মীরাও সাধারণ ছাত্রছাত্রীদের ওপর ঝাঁপিয়ে পড়েছে আন্দোলনটা দেখতে দেখতে একটা জনপ্রিয় আন্দোলনে পরিণত হয়েছে। ছাত্রলীগের বিরুদ্ধে একসঙ্গে দাঁড়ানোর সুযোগ এর আগে কখনও আসেনি।কিন্তু এর পরের অংশটি বেদনাদায়ক।  ছাত্রলীগের ওপর যে বিতৃষ্ণাটুকু ছিল সেটি খুবই কৌশলে মুক্তিযোদ্ধাদের অসম্মান করার কাজে ব্যবহার করা হলো এবং দেখতে দেখতে সেটি রাজাকারদের প্রতিষ্ঠা করার কাজে লাগিয়ে দেওয়া হলো।  আমার দুঃখ শুধু এক জায়গায়, হাজার হাজার ছাত্রছাত্রীর কেউ এর প্রতিবাদ করে কিছু করল না, কেউ কিছু বলল না!পাঁচ.যারা বিসিএস ক্যাডারে চাকরি পায় তাদের ট্রেনিং দেওয়ার জন্য সাভারে বিশাল একটা প্রতিষ্ঠান আছে। সেই প্রতিষ্ঠানটি মাঝে মাঝেই আমাকে আমন্ত্রণ জানায় এই বিসিএস ক্যাডারদের উদ্দেশে কিছু বলার জন্য। আমি সুযোগ পেলে সেখানে যাই এবং এই তরুণ প্রশাসনিক কর্মকর্তাদের সঙ্গে কথা বলি। বেশিরভাগ কথা হয় দেশ নিয়ে, মুক্তিযুদ্ধ নিয়ে। কথা বলা শেষ হলে অবধারিতভাবে ছবি তোলা শুরু হয়, আমি আগ্রহ নিয়ে সবার সঙ্গে ছবি তুলি।কোটাবিরোধী এই আন্দোলনটি ছিল আসলে চাকরি পাওয়ার আন্দোলন। এই সফল আন্দোলনের পর আন্দোলনের নেতা-নেত্রীদের কেউ কেউ নিশ্চয়ই চাকরি পাবে এবং তাদের কেউ কেউ নিশ্চয়ই সাভারে ট্রেনিং নিতে যাবে। এটা এমন কিছু অস্বাভাবিক নয় যে হয়ত আমি তাদের উদ্দেশে কিছু কথা বলব।কথা শেষ হলে কোনও একজন নেতা হয়ত এসে আমাকে পরিচয় দিয়ে বলবে, আমি ২০১৮ সালে কোটাবিরোধী আন্দোলন করেছিলাম খবরের কাগজে আমার ছবি ছাপা হয়েছিল, আমার বুকে লেখা ছিল, ‘আমি রাজাকার।’তখন আমি অবধারিতভাবে গলায় আঙুল দিয়ে তার ওপর হড় হড় করে বমি করে দেব।লেখক: অধ্যাপক, শাহজালাল বিজ্ঞান ও প্রযু্ক্তি বিশ্ববিদ্যালয়, সিলেট।","","https://bangla.dhakatribune.com/articles/opinion/page/9"
"1632474630-999","https://bangla.dhakatribune.com/","মতামত","https://bangla.dhakatribune.com/articles/opinion","তুমি আমাদের চিরসাথী","https://bangla.dhakatribune.com/opinion/2019/12/22/18237","ফজলে হাসান আবেদের মৃত্যুতে শোক জানিয়ে স্মৃতিচারণ করেছেন ড. মুহাম্মদ ইউনূস
আবেদ চলে গেলো। কিন্তু তাকে বিদায় জানানো সম্ভব হবে না। সে আমাদের চিরসাথী হয়ে থাকবে। মুক্তিযুদ্ধ থেকে শুরু করে আজ পর্যন্ত সে সমাজের রন্ধ্রে রন্ধ্রে ঢুকে পড়েছে। সমাজের কোনো পরত নেই যেখানে আবেদের কর্মকাণ্ডের বাতাস লাগেনি। বাংলাদেশে সমাজের যে বিপুল পরিবর্তন হয়েছে আবেদ তার প্রধান রূপকার। সমাজের যত ভাঙ্গাচোরা অলিগলি, চোরাবালি, অলীক নিয়মনীতির ফাঁদ সর্বত্র ছড়িয়ে ছিল সবকিছুতে আবেদ তার সৃজনশীল প্রতিভার ছোঁয়া লাগিয়েছে। এই ছোঁয়া লাগিয়ে সবকিছু পাল্টে দিয়ে তাকে নতুন কাঠামোয় নিয়ে আসাই ছিল আবেদের ব্রত।এটা বললে বোধহয় বাড়িয়ে বলা হবে না যে, বাংলাদেশের সতেরো কোটি মানুষের মধ্যে খুব কম মানুষই আছেন যিনি জীবনে কোনো না কোনোভাবে আবেদের কর্মকাণ্ডের সুফল ভোগ করেননি। আর তিনি যদি হন বিশাল গ্রাম বাংলার দরিদ্রদের একজন, নারীদের একজন তাহলে তো তাঁকে জীবনের প্রতিপদক্ষেপে আবেদের সাক্ষাৎ পেতে হয়েছে - শিক্ষা, স্বাস্থ্য, রোজগার, আত্মোপলদ্ধি, আরো অনেক কিছুতে। আমাদের অজান্তে যে-আবেদ আমাদের নিত্যদিনের সঙ্গী তাকে আমরা বিদায় জানাবো কীভাবে?আবেদ বাংলাদেশের গরীব মানুষের সামাজিক ও অর্থনৈতিক মুক্তির অসাধারণ কারিগর। বাংলাদেশের সাধারণ মানুষের আর্থিক দৈন্যের মুক্তিদাতা।সে নীরবে তার বিশাল কর্মকাণ্ড গড়ে তুলেছে। সে মানুষকে ডাক দিয়ে বসে থাকেনি, একাই এগিয়ে গেছে। সমস্ত দায়িত্ব নিজের কাঁধে নিয়ে। সে একাই এগিয়ে গেছে - একেবারে পুরো কাজটা সমাধা করার জন্য।আবেদ সারাবিশ্বে এনজিও-র কনসেপ্ট বদলে দিয়েছে। একটি এনজিও দেশব্যাপী প্রায় সকল সমস্যার সামগ্রিক সমাধান দেবার জন্য এগিয়ে আসতে পারবে এরকম ধারণা ছিল একেবারে অকল্পনীয়। দেশে-বিদেশে অসংখ্য রকম প্রতিষ্ঠান ও কর্মসূচি নিয়ে একটি বিশালায়তনের এনজিও-র ধারণা আবেদই দিয়ে গেলো। তার চাইতেও তার বড় অবদান একক এনজিও ও বহুমাত্রিক এনজিও-র ব্যবস্থাপনাকে একটা নতুন বিজ্ঞানে প্রতিষ্ঠিত করে দিয়ে যেতে পারা। এই অবদান তাকে চিরস্মরণীয় করে রাখবে। ভারত-পাকিস্তান-নেপাল-শ্রীলংকার অর্থনৈতিক গবেষকদের কাছ থেকে বরাবরই একটি প্রশ্ন আসে, বাংলাদেশে যে যা-ই করে সেটা দেশব্যাপী করে ফেলে - আমাদের দেশে এরকম হয় না কেন? আমার বরাবরের জবাব ছিল তোমাদের দেশে তো এখনো আবেদের জন্ম হয়নি।আবেদ একটি আত্মপ্রত্যয়ী বাংলাদেশ তৈরি করে দিয়ে গেছে। তার দুরন্ত সাহস, আত্মবিশ্বাস, সৃজনশীলতার কাহিনী আগামী সকল প্রজন্মকে অনবরতভাবে শক্তি যুগিয়ে যাবে। বহু প্রজন্ম পরেও আবেদ তাদের কাছে বাংলাদেশ হয়ে বেঁচে থাকবে।তুমি যে বাংলাদেশ বানিয়ে দিয়ে গেছো তার বুনিয়াদের ওপর দ্রুত আমাদের কাঙ্ক্ষিত বাংলাদেশ গড়ার দায়িত্ব নেওয়া পরবর্তী প্রজন্মের জন্য সহজ হলো।আবেদ, তোমার কাছে জাতি চিরকৃতজ্ঞ হয়ে থাকবে।ড. মুহাম্মদ ইউনূস, নোবেলজয়ী অর্থনীতিবিদ*****************************************************************************************************************প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনও ধরনের দায় নেবে না।","6","https://bangla.dhakatribune.com/articles/opinion/page/6"
"1632474973-1047","https://bangla.dhakatribune.com/","মতামত","https://bangla.dhakatribune.com/articles/opinion","কোটা সংস্কারবাদীদের থেকে তৃতীয় রাজনৈতিক...","https://bangla.dhakatribune.com/opinion/2018/08/15/2135","কোটা আন্দোলন থেকে একটি তৃতীয় সংস্কারবাদী দলের উত্থানকে কিছুটা বাতুলতা বলে মনে হলেও, এই বাতুলতায় আমরা একাকী অন্তত নেই। যদি একেবারে জিতেও না যায় এই নতুন দল, তবে অন্তত আমাদের দুই দলের দ্বন্দ্বময় রাজনীতিতে একটি শক্ত ঝাঁকুনি দিয়ে যেতে পারবে এবং হয়তো বড় দুইটি দলকে সংস্কারবাদী চিন্তাধারায় নিয়ে আসবে।
    কোটা সংস্কারের আন্দোলনে যুক্ত শিক্ষার্থীদের ওপর চলমান জিজ্ঞাসাবাদ ও গ্রেফতার-রিমান্ডের ধারাবাহিকতায় আজ ইডেন কলেজের শিক্ষার্থী লুতফর নাহার রুমাকে জিজ্ঞাসাবাদের জন্যে তুলে নিয়েছে ডিটেকটিভ ব্রাঞ্চ অথবা ডিবি পুলিশের লোকজনেরা। সংস্কারবাদী এই আন্দোলনের শীর্ষব্যক্তিদের ওপর সরকারের এই সন্দেহজনক দৃষ্টিপাত মোটেই নতুন নয়। শুরুর থেকেই এই আন্দোলনকে সরকার পতনের আন্দোলন হিসেবে ভুল ব্যাখ্যা দিয়ে এসেছে সরকার দলীয় কর্তাব্যক্তিরা এবং পরবর্তীতে বহু নেতার ব্যক্তিগত পরিচয়কে সামনে এনে সমগ্র আন্দোলনকে জামায়াত-শিবিরের চক্রান্ত হিসেবেও উপস্থাপিত করা হয়েছে। যদিও বিশেষত এই বিশেষ ব্যখ্যার থেকে বাচার উদ্দেশ্যেই শুরুর থেকে শেষ পর্যন্ত আন্দোলনের লোকজনেরা সরকারী দলের নানান প্রতীককে সামনে রেখে স্লোগান দিয়ে এসেছেন, তার পরেও সরকারের রোষানল থেকে তারা বাঁচতে পারেননাই কেননা নির্বাচনের এই বছরে সরকার চারদিকে বিরোধী দলের ষড়যন্ত্র খুঁজে পাচ্ছে-সেটা আদতে থাক বা না থাক।    হতাশার ব্যাপার হচ্ছে এই বিএনপি জামায়াতের অনুপ্রবেশের গল্পটি সাধারণ মানুষও কিছু ক্ষেত্রে বিশ্বাস করেছে। যেহেতু অতীতে আমাদের বেশ কিছু আন্দোলন এক পর্যায়ে রাজনৈতিক ব্যক্তিবর্গের ক্রীড়ানকে পরিণত হয়েছে সেহেতু এই সন্দেহও নিতান্ত ভিত্তিহীন নয়। এতো মারধর, জেলজুলুমের পরেও যারা এই আন্দোলনের সাথে আকড়ে রয়েছেন, তাদের কোন রাজনৈতিক অভিসন্ধি নেই, সেটা ভাবতেও আমাদের দারুণ কষ্ট হয়। কাজেই যতই এই আন্দোলনকারীরা আওয়ামী লীগের প্রতিক নিয়ে স্লোগান দিক না কেন-জনমনে তাদের কল্পনা ধীরে ধীরে বিএনপি বা জামাতের “বি-টিম” হিসেবেই পাকাপোক্ত হচ্ছে, সত্যিকারে তার যথার্থতা যতটুকুই থাক না কেনো। একারণে যখনই সংস্কারবাদী নেতাদের ওপর নিগ্রহ চলছে, তখন জনমনে তার সম্ভাব্য অনুবাদ হয়ে দাড়াচ্ছে বিএনপি-জামাতের ওপর নিগ্রহতে। আর দীর্ঘদিনের গ্রেফতার রিমান্ডের সংস্কৃতিতে বাস করতে করতে আমাদের দেশের মানুষের কাছেও এসব স্বাভাবিক খবর হয়ে দাড়িয়েছে। পূর্বে সংস্কারবাদীদের ওপর হামলার ব্যাপারটিতে যেমন একটি আবেগী আপিল ছিলো, এখন ধীরে ধীরে সেটি আর থাকছেনা। এই ব্যাপারটি সংস্কারবাদীদের জন্যে ভয়ংকর। তারা একই সাথে বিএনপি জামাতের দলীয় নানান সুযোগসুবিধা থেকে বঞ্চিত, কেননা অনেক নেতারা আসলে আওয়ামী লীগেরই ভোটার, আবার বিএনপি-জামাতের লোক হবার অসুবিধাও তাদের ঘাড়ে চেপেছে। দুইদিক থেকে দ্বিবিধ এই চাপে তাদের অবস্থা এখন ওষ্ঠাগত। এই মাইনকা চিপা থেকে বের হবার জন্যে তাদের একটি প্রকল্প প্রয়োজন এবং তেমনই একটি প্রকল্প হতে পারে একটি জোট-নিরপেক্ষ রাজনৈতিক দল।    আমাদের উপমহাদেশে সংস্কারের আন্দোলনের গর্ভে জন্ম নেয়া রাজনৈতিক দলের সাফল্যের ইতিহাস রয়েছে। ভারতের দিল্লিতে শাসনরত আম আদমী পার্টির জন্ম হয়েছিলো আন্না হাজারের দুর্নীতিবিরোধী আন্দোলনের থেকে। আন্না হাজারে নিজে রাজনীতিতে না আসলেও তার শিষ্য অরবিন্দ কেজরীওয়াল একটি তৃতীয় রাজনৈতিক দল গঠন করে বিজেপি-কংগ্রেসের দ্বিধারা রাজনীতির ময়দানে নিজের পরিচয় গড়ে নেয় এবং পরবর্তীতে দিল্লি শাসনেরও সুযোগ পায়। পাকিস্তানের সদ্যজয়ী ইমরান খানের রাজনৈতিক দল তেহরিক ই ইনসাফেরও জন্ম হয়েছিলো একটি সামাজিক আন্দোলন হিসেবে। কাজেই কোটা আন্দোলন থেকে একটি তৃতীয় সংস্কারবাদী দলের উত্থানকে কিছুটা বাতুলতা বলে মনে হলেও, এই বাতুলতায় আমরা একাকী অন্তত নেই। যদি একেবারে জিতেও না যায় এই নতুন দল, তবে অন্তত আমাদের দুই দলের দ্বন্দ্বময় রাজনীতিতে একটি শক্ত ঝাঁকুনি দিয়ে যেতে পারবে এবং হয়তো বড় দুইটি দলকে সংস্কারবাদী চিন্তাধারায় নিয়ে আসবে। আর যদি কিছুটা রাজনৈতিক সাফল্য তারা লাভ করতে পারে, তাহলে গঠিত হতে পারে একটি ঝুলন্ত সংসদ যেটি কিনা আমাদের ৭০ অনুচ্ছেদের আঘাতে কাতর গণতন্ত্রের স্বাস্থ্যের জন্যে নতুন একটি দিশার সৃষ্টি করতে পারে। আর তার কিছু না হলেও অন্তত আন্তর্জাতিক মিডিয়ার কাছে সংস্কারবাদীদের ওপর নিগ্রহের ঘটনাগুলো একটি অগণতান্ত্রিক পন্থা হিসেবে ফুটে উঠবে সহজে, কেননা বিশ্ব সামাজিক আন্দোলনের ওপর দমননীতিকে অগ্রাহ্য করতে পারে, কিন্তু বিরোধী দলের ওপর দমন পীড়ন একটি বৈশ্বিক স্বীকৃতিপ্রাপ্ত অগণতান্ত্রিক আচরণ।    অবশ্যই আমার এই আলোচনা অতিরিক্ত আশাব্যঞ্জক। আমি নিতান্তই তরুণ, এবং অনেকের মতে আদতে একজন আধবুড়ো কিশোর। তবে আমার নিতান্ত ব্যক্তিগত অতি-আশাবাদী দৃষ্টিতে কোটা সংস্কারের আন্দোলনটি এখনো ফুরিয়ে যায়নি। তৃতীয় শক্তি হিসেবে ঘুরে দাঁড়ানোর ক্ষমতা এখনও রয়েছে এর। এখনো এর পক্ষে সম্ভব আমাদের দ্বীদলীয় বৃত্ত ভেঙ্গে সত্যিকারের একটি জনতার শক্তি হিসেবে মাথা তুলে দাঁড়ানোর। অবশ্যই সে পথে নানান বাধাবিপত্তি রয়েছে, আন্দোলন হাইজ্যাকারদের আস্ফালন রয়েছে, রয়েছে ডিবি পুলিশ। তবে সেইসব পেরিয়ে যদি আসলেই এই আন্দোলনটি একটি তৃতীয় সংস্কারবাদী দল দাড়া করাতে পারে, তবে আমার মতে সেটি আমাদের গণতন্ত্রের জন্যে একটি সুন্দর দৃষ্টান্ত হয়ে উঠতে পারে।অনুপম দেবাশীষ রায় বিকল্প গণমাধ্যম মুক্তিফোরামের সম্পাদক।","8","https://bangla.dhakatribune.com/articles/opinion/page/8"
"1632475256-1088","https://bangla.dhakatribune.com/","মতামত","https://bangla.dhakatribune.com/articles/opinion","তফাজ্জল হোসেন মানিক মিয়া ও আজকের...","https://bangla.dhakatribune.com/opinion/2021/06/01/34973","যে স্বপ্ন নিয়ে মানিক মিয়ার মতো মহতী ব্যক্তিত্বরা তাদের সমগ্র জীবন উৎসর্গ করে গেছেন, তা কতটুকু অর্জিত হয়েছে?  জেল-জুলুম আর প্রলোভনকে নস্যি করে নির্ভীক, আপসহীন, গণমূখী সাংবাদিকতার নজির রেখে গেছেন মানিক মিয়া, সেই মানদণ্ডে আমাদের সংবাদমাধ্যমগুলো কতটুকু উত্তীর্ণ?
১ জুন, ২০২১। মরহুম সাংবাদিক তফাজ্জল হোসেন মানিক মিয়ার ৫২-৩ম মৃত্যুবার্ষিকী। ১৯৬৯ সালে এই দিনে  পেশাগত কাজে রাওয়ালপিন্ডি অবস্থানকালে মাত্র ৫৮ বছর বয়সে হঠাৎ হৃদরোগে আক্রান্ত হয়ে তিনি ইন্তেকাল করেন।নশ্বর এই ধরাধামে কেউই চিরঞ্জীব নন। 'জন্মিলেই মরিতে হইবে' - এ এক অবধারিত সত্য। কিন্তু, এর মাঝেও কিছু মানুষ তাদের কীর্তিগুণে স্বদেশ ও স্বজাতির কাছে অমর হয়ে থাকেন। তাদের কীর্তি-গাঁথা দেশ ও জাতির কাছে দশকের পর দশক, শতকের পর শতক অনুপ্রেরণার উৎস হয়ে থাকে।মানিক মিয়া এদেশের সাংবাদিকতার জগতে তেমনই একটি উজ্জ্বল নক্ষত্রের নাম। গণতন্ত্রের মানসপুত্র খ্যাত এ দেশের অন্যতম মহান জাতীয় নেতা হোসেন শহীদ সোহরাওয়ার্দী যে একজন খাঁটি জহুরি ছিলেন, সিন্ধু সেচে মণি-মাণিক্য বের করে আনায় অগাধ পারদর্শী ছিলেন, মানিক মিয়া তার একটি জ্বলজ্বলে উদাহরণ। সোহরাওয়ার্দীর সান্নিধ্য তাকে পিরোজপুরের মতো প্রত্যন্ত অঞ্চল থেকে টেনে নিয়ে গিয়েছিল তৎকালীন ব্রিটিশ ভারতের কলকাতায়, যেখানে প্রথমে প্রাদেশিক মুসলিম লীগের অফিস সেক্রেটারি (১৯৪৫) এবং পরবর্তীতে আবুল মনসুর আহমদ সম্পাদিত দৈনিক ইত্তেহাদ-এর পরিচালনা পরিষদের সেক্রেটারি (১৯৪৬-৪৮) হিসেবে দায়িত্ব পালন ঠিক করে দিয়েছিল তার জীবনের গতিপথ। হোসেন শহীদ সোহরাওয়ার্দী ও আবুল মনসুর আহমেদের মতো ব্যক্তিদের সাহচর্যে রাজনীতি ও সাংবাদিকতায় তার যে হাতে-খড়ি তা পরবর্তী জীবনে সাংবাদিকের জায়গা থেকে রাজনীতিকে মোটিভেট করতে তিনি যে গুরুত্বপূর্ণ ভূমিকা রাখেন, তার ভিত্তি গড়ে দিয়েছিল।বঙ্গবন্ধু ও মানিক মিয়া ছিলেন হোসেন শহীদ সোহরাওয়ার্দীর দুই নিবেদিতপ্রাণ ঘনিষ্ঠ সহচর। বলা হয়ে থাকে, এরা দু' জন তার হয়ে আন্দোলন-সংগ্রামে অসি ও মসির ভূমিকা পালন করে আসছিলেন। বছর কয়েক আগে এক আলোচনা সভায় ব্যারিস্টার আমীর-উল ইসলাম বলেন, ""হোসেন শহীদ সোহরাওয়ার্দী জেল থেকে বেরোনোর পর যখন চিকিৎসার জন্য চলে যাচ্ছিলেন, তখন মুক্তিকামী যুবসমাজ তাকে প্রশ্ন করেছিলেন-আপনি চলে যাচ্ছেন, আমাদের কী হবে? জবাবে সোহরাওয়ার্দী বলেছিলেন-আমি দুটি জিনিস রেখে যাচ্ছি। একটি হল মাঠ, অপরটি হল কলম, মাঠের দায়িত্ব মুজিবের, আর কলমের দায়িত্ব মানিক মিয়ার। এই দুটো জিনিস যেন বিচ্ছিন্ন না হয়। দুটো এক থাকলে আন্দোলন সফল হবেই।"" (মাঠ দেখেছেন বঙ্গবন্ধু, কলমের দায়িত্বে ছিলেন মানিক মিয়া | দৈনিক ইত্তেফাক, ২ জুন, ২০১৬)পাকিস্তান আমলে গনতন্ত্র প্রতিষ্ঠা এবং এ ভূ-ভাগের মানুষের ন্যায্য অধিকার আদায়ে মাওলানা ভাসানী, শেরেবাংলা, সোহরাওয়ার্দী ও বঙ্গবন্ধুর মতো মহান নেতাদের নেতৃত্বে যে দীর্ঘ গণ-সংগ্রাম পরিচালিত হয়, তার পক্ষে জনমত গঠনে আক্ষরিক অর্থেই মানিক মিয়া ও তার ইত্তেফাক এক বিরামহীন কলমযুদ্ধে নিয়োজিত ছিল। 'মোসাফির' ছদ্মনামে তার ক্ষুরধার লেখনীর মাধ্যমে মানিক মিয়া যেভাবে সহজ-সরল ভাষায় গণমানুষের মনের কথাগুলো ফুটিয়ে তুলছিলেন এবং চলমান গণ-সংগ্রামে রাজনৈতিক নেতৃত্বের সাথে সাধারণ জনতার আত্মিক সংযোগ স্থাপনে অনুঘটক হিসেবে কাজ করে আসছিলেন, তা ব্যতিরেকে রাজনীতির ময়দানে  যে সাফল্য অর্জিত হয়েছিল, তা সুদূর পরাহত ছিল। একারণে মানিক মিয়া ও ইত্তেফাককে বার বার তৎকালীন পাকিস্তানে গণ-বিরোধী সরকারসমূহের চক্ষুশূল হতে হয়েছে। স্রেফ একজন সাংবাদিক হয়েও রাজনৈতিক নেতৃত্বের মতো মানিক মিয়াকে বারবার কারাবরণ করতে হয়েছে। এমনকি, কখনও ইত্তেফাকসহ এই গ্রুপের অন্যান্য পত্রিকাসমূহ বন্ধ করেও দেয়া হয়েছে।কিন্তু, মানিক মিয়া ছিলেন একজন অকুতোভয়, নির্মোহ, আপসহীন সাংবাদিক। সাংবাদিকতাকে যতটা না তিনি জীবিকা বা পেশা হিসেবে নিয়েছিলেন, তার চেয়ে বেশি নিয়েছিলেন গণ-মানুষের খেদমত করার একটি অদ্বিতীয় সূযোগ হিসেবে। তাই, আমরা দেখি, যুক্তফ্রন্ট সরকারে মন্ত্রিত্বের অফার তাকে আকর্ষণ করেনি। স্বৈর শাসকদের জেল-জুলুম কিংবা প্রলোভন --- কোনটাই তাকে গণতন্ত্র ও গণ-মানুষের অধিকারের পক্ষে তিনি যে কলমযুদ্ধ চালিয়ে যাচ্ছিলেন, তা থেকে এতটুকু টলাতে পারেনি।স্পষ্টতই এদেশের স্বাধীনতার জন্য জনমত গঠনে রাজনৈতিক নেতৃত্বের চেয়ে মানিক মিয়ার মতো অকুতোভয় ও আত্মোৎসর্গীকৃত কলম সৈনিকদের ভূমিকা মোটেই কম গুরুত্বপূর্ণ ছিল না। তাদের যৌথ প্রচেষ্টায় যে প্লাটফর্ম গড়ে উঠেছিল, সেটাই ছিল মহান স্বাধীনতা যুদ্ধের চালিকা শক্তি। দেশ স্বাধীন হয়েছে, যদিও মানিক মিয়ার তা দেখে যাওয়ার সৌভাগ্য হয়নি। যে স্বপ্ন নিয়ে মানিক মিয়ার মতো মহতী ব্যক্তিত্বরা তাদের সমগ্র জীবন উৎসর্গ করে গেছেন, তা কতটুকু অর্জিত হয়েছে? দেশে আজ সংবাদপত্র ও ইলেকট্রনিক মিডিয়ার বিপুল সমাহার, কিন্তু মানিক মিয়া জেল-জুলুম আর প্রলোভনকে নস্যি করে নির্ভীক, আপসহীন, গণমূখী সাংবাদিকতার নজির আমাদের জন্য রেখে গেছেন, সেই মানদণ্ডে আমরা কতটুকু উত্তীর্ণ?সবাই ভাল থাকুন।ড. মুহম্মদ দিদারে আলম মুহসিন, অধ্যাপক, ফার্মেসি বিভাগ, জাবিপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","",""
"1632475019-1053","https://bangla.dhakatribune.com/","মতামত","https://bangla.dhakatribune.com/articles/opinion","রোহিঙ্গাদের জীবন নিয়ে পিং-পং খেলা","https://bangla.dhakatribune.com/opinion/2018/11/09/4520","নিরাপত্তার আশায় এসে এই শরণার্থীরা বাংলাদেশি সরকারের কাছে আরও নিগ্রহের শিকার হয়েছে, কারণ তারা এদের সরকারের মতোই এদের বিতারিত করতে চেয়েছে। 
কুতুপালং দিয়ে হেঁটে গেলে যেসব প্রতিষ্ঠান, আচার-আচরণ এবং সম্পর্ক এই জায়গাটি তৈরি করেছে সেগুলোকে ভেঙে ফেলার একটা প্রচণ্ড ইচ্ছা হবে আপনার। এমনটা করতে চাওয়ার কারণ হচ্ছে আপনার চতুর্দিকে যে ধরণের অসামঞ্জস্য আর অনাচার দেখবেন তার জন্য সহনশীলতার কারণ আপনার পক্ষে বোঝা অসম্ভব। আপনি যদি বাংলাদেশি হোন আর এই জায়গাটিকে আপনার দেশের অংশ মনে হয়, আপনি কিছুতেই বুঝতে পারবেন না কর্তৃপক্ষ থেকে শুরু করে অন্যান্য শক্তিশালী পক্ষকে কি ধরণের উৎসাহ দেয়া আর সাহায্য করা হয়েছে বা হচ্ছে যে কারণে তারা এই জায়গাটি বানিয়ে সেটাকে চালিয়ে নিয়ে যাচ্ছে। কুতুপালংককে আপনার যদি মঞ্চ মনে হয়েও থাকে, যেখানে সমসাময়িক ইতিহাসের নাটক প্রদর্শিত হচ্ছে, আপনি এই রকম পৌনঃপুনিক এবং ব্যয়বহুল উপস্থাপনার অর্থ খুঁজে পাবেন না। দাম দেওয়ার চিত্র চিত্র সর্বত্র বিরাজমান, যেগুলোর কোন যৌক্তিক কারণ আপনি বুঝতে পারবেন না। মিয়ানমারের মানবতা আর শান্তির বিরুদ্ধে অপরাধ আন্তর্জাতিক পরিসরে এখনও ভালভাবে খতিয়ে দেখা হয়নি। কিন্তু মিয়ানমার যে অন্যায় শুরু করেছে তা যে কুতুপালং এর মতো জায়গায়, যেখানে আক্রান্ত মানুষের আশ্রয় মেলার কথা, সেখানে আরও জোরদার হচ্ছে, তা কে বুঝিয়ে বলবে আর কেই বা আমলে নেবে? অনাকাঙ্খিত বা অনভিপ্রেত ঘটনাকে বিস্মৃত হবার, উপেক্ষা করার আর এড়িয়ে যাওয়ার অসম্ভব ক্ষমতা আছে এই জায়গাটার। সত্যি বলতে, ঘটনাগুলো মনুষ্যত্বের মৌলিক নিয়ম এবং আন্তর্জাতিক আইন, দুইয়েরই বিরোধিতা করে। ৭০ এর দশকের শেষ থেকে শুরু করা যেতে পারে যখন প্রথমবারের মতো একসাথে ২ লক্ষ রোহিঙ্গা দেশত্যাগ করে উদ্বাস্তু হয়েছিল। হিউম্যান রাইটস ওয়াচ তাদের রিপোর্টে লিখেছে:নিরাপত্তার আশায় এসে এই শরণার্থীরা বাংলাদেশি সরকারের কাছে আরও নিগ্রহের শিকার হয়েছে, কারণ তারা এদের সরকারের মতোই এদের বিতারিত করতে চেয়েছে। ১২ হাজারের এর উপর শরনার্থী ক্ষুধায় মারা গেছে; কারণ বাংলাদেশ সরকার ক্যাম্পগুলোতে খাবারের রেশন কমিয়ে দেওয়ার সিদ্ধান্ত নেয় যেন রোহিঙ্গারা ফেরত যেতে বাধ্য হয়। দুই সরকারের মধ্যে দ্বিপাক্ষিক চুক্তির কারণে বেশির ভাগ শরণার্থী তাদের আগমনের ১৬ মাসের মাথায় নিজ দেশে ফেরত যেতে বাধ্য হয়েছে।বার্মা থেকে আরেকটা বড় দেশত্যাগের ঘটনা ঘটে ১৯৯১ সনে। ১৯৯২ আর ১৯৯৩ এর মধ্যে তাদেরকে আবার জোর করে নিজ দেশে ফেরত পাঠানো হয়। এবারের ঘটনাও ছিল নির্মম। বাংলাদেশি কর্তৃপক্ষ আর শরণার্থীদের মাঝে সংঘর্ষে প্রাণহানীও ঘটে। প্রত্যাবর্তনে বাধ্য হওয়া ৫০ হাজারের মতো শরনার্থীদের তিন বছর পর ইউএনএইচসিআর আর খুঁজে পায়নি। দশ বছরের একটু বেশি সময় পর, ২০০৪ এর নভেম্বর মাসে, বাংলাদেশ ক্যাম্প থেকে দেশে প্রত্যাবর্তনে বাধ্য করার আরেকটি ঘটনায় ১২ জনের বেশি রোহিঙ্গার মৃত্যু হয় এবং তাদের মধ্যে বিপুল সংখ্যক আহত হয়। দেশে প্রত্যাবর্তনে বাধ্য করার ঘটনায় বাংলাদেশ সরকারের নিজ জনতা ও বহির্বিশ্বের কাছে প্রথম আত্মপক্ষ সমর্থন করা বক্তব্য আন্তর্জাতিক চুক্তি এবং মান, তদুপরি নিজেদের নাগরিকদের শরনার্থী হওয়ার ইতিহাস উপেক্ষা করে; কারণ বাংলাদেশ নিজেকে দারিদ্র্যের জন্য বিশাল সংখ্যায় আগত শরণার্থীদের আশ্রয় প্রদানে অনুপযুক্ত ঘোষণা করে। ক্ষমতাসীন সরকারের রাজনৈতিক অবস্থান যা-ই হোক না কেন, তাদের বক্তব্যের পরিসর, চিন্তার প্রতিফলন এবং নীতি প্রণয়ন একই রকম থেকে গেছে গত চার দশকে। তাদের একমাত্র লক্ষ্য হচ্ছে রোহিঙ্গাদের ফেরত পাঠানো। বিগত বছরগুলোতে সরকার ইউএনএইচসিআরকে বোঝাতে সক্ষম হয়েছে যে রোহিঙ্গাদের রাজনৈতিক আশ্রয়প্রার্থী না ভেবে তাদেরকে ‘অর্থনৈতিক অভিবাসী’ হিসেবে চিহ্নিত করা উচিত, যেটা সরকারের স্বার্থ রক্ষা করে। এ কারণে ক্যাম্পের বাসিন্দাদের সাহায্যের প্রয়োজনীয়তা ও অসহায়ত্ব কোন উদ্বেগের কারণ ঘটায়নি। এদেরকে ফেরত পাঠানোটাই মুখ্য। শরণার্থীদের ইতিহাসে এই ধরণের কার্যাবলী অপর্যাপ্ত হিসেবে চিহ্নিত হওয়ার পরেও এইসব বিচ্যুতি সম্পর্কে কোন সচেতনতা সৃষ্টি করা যায়নি কেন? একটা কারণ হলো, স্থানীয়ভাবে একীভূত হওয়া অথবা বসবাসের নিষ্পত্তি ঘটা প্রত্যাবর্তনের অন্তরায়। এটা বোঝা সহজ। কিন্তু যেটা বোধগম্য নয় তা হলো ২০১৮ তে এসেও কীভাবে প্রত্যাবাসনকে সম্ভবপর লক্ষ্য হিসেবে চিহ্নিত করা যায়, যেখানে সমস্ত ঘটনাপ্রবাহ প্রমাণ করছে যে বাংলাদেশে রোহিঙ্গাদের চক্রাকারে হাজিরা বৃদ্ধির মূল কারণই হচ্ছে মিয়ানমারে তাদের নাগরিকত্বকে অস্বীকার করা এবং তাদেরকে ধ্বংসাত্মক হয়রানীর মধ্যে ফেলা? এই যন্ত্রণাগুলো আমরা মোটামুটিভাবে একত্রিত করতে পারি: খুন, ধর্ষণ, শারীরিক নির্যাতন, জোরকৃত স্থানান্তর, ক্যাম্পে জড়ো করা, জমি ও সম্পত্তি অধিগ্রহণ, কায়িক শ্রমে বাধ্য করা, শিক্ষায় ও চাকুরীতে এবং জনসেবায় অংশগ্রহণের সুযোগ সংকুচিত করা, বিবাহে বিধিনিষেধ আরোপ করা, ধর্মপালনের অধিকার খর্ব করা এবং মসজিদগুলো ধ্বংস করা ইত্যাদি। এর ফলে প্রজন্মের পর প্রজন্ম ধরে রোহিঙ্গা শিশুরা দারিদ্রের মধ্যে বড় হচ্ছে; তাদের কোনো সুযোগ সুবিধা থাকছে না এবং তাদের সামাজিক অগ্রগতির কোনো সম্ভাবনাই তৈরি হচ্ছে না। তারা এমন একটা পরিবেশে বেড়ে উঠছে যার স্বরূপ এখানে তুলে ধরা অসম্ভব। পরিস্থিতির অসহায়ত্ব বুঝতে হলে আপনাকে জায়গাটা দেখে আসতে হবে। তবে, যখন আপনি বাচ্চাদেরকে খেলতে দেখবেন ও শুনবেন, তখন আপনার মনে হবে তাদের কণ্ঠস্বরের পর্দা, ওঠানামা এবং অভিব্যক্তি এই গ্রহের অন্য জায়গার বাচ্চাদের চাইতে কিছুমাত্র আলাদা নয়। তাদের চিৎকার আপনাকে বলে দেবে যে তারা বেঁচে আছে, রোগ ও অপুষ্টি ছাপিয়ে তারা আশা নিয়ে আছে। ফয়েড শোকগ্রস্ততা ও বিষণ্নতার মধ্যে পার্থক্য করেন। আমি যেটুকু পড়েছি তাতে, শোকগ্রস্ত ব্যক্তি ক্ষতি স্বীকার করে এগিয়ে যান। বিষণ্নতার ক্ষেত্রে ব্যক্তি ক্ষতি স্বীকার করতে পারেন না। ক্ষতির প্রভাব তার অস্তিত্বকে নাড়া দেয় এবং তিনি তা ক্ষণে ক্ষণে মনে করতে থাকেন। কুতুপালং দিয়ে হাঁটতে থাকলে, বিষণ্নতা এসে ভর করে, কারণ বাংলাদেশ সরকার অন্য কোনো কিছুর অবকাশ রাখতে দেবে না।","8","https://bangla.dhakatribune.com/articles/opinion/page/8"
"1632475202-1080","https://bangla.dhakatribune.com/","মতামত","https://bangla.dhakatribune.com/articles/opinion","নতুন শংকা: ইন্ডিয়ান ভ্যারিয়েন্ট","https://bangla.dhakatribune.com/opinion/2021/05/06/34294","বাংলাদেশে এখনও ভারতীয় ভ্যারিন্টেন্টের ভাইরাস ধরা পড়েনি। তবে, আমাদের বিবেচনায় নেয়া দরকার, বাংলাদেশের বেশিরভাগ সীমানা ভারতের সাথেই। অবিরাম লোকজনের এপার-ওপার হচ্ছে। সুতরাং, এরই মধ্যে বাংলাদেশে এই ভ্যারিয়েন্টটি ঢুকে না পড়াটা কিছুটা অস্বাভাবিক
করোনাভাইরাস রূপ পাল্টাচ্ছে। একের পর এক। বিজ্ঞানীরা যখন এ ভাইরাসের মোকাবেলায় হরেক রকমের ওষুধ ও টিকা তৈরিতে অহর্নিশ পরিশ্রম করে চলেছেন, ভাইরাসটিও নিত্য নতুন রূপে আবির্ভূত হয়ে তাদের প্রতি চ্যালেঞ্জ ছুঁড়ে দিয়ে যাচ্ছে।ভাইরাস জগতে রূপ পাল্টানো নতুন কোনো বিষয় নয়। বিজ্ঞানের ভাষায় একে বলে মিউটেশন। করোনাভাইরাসের আবির্ভাবের পর বিগত বছর দেড়েকের মধ্যে এ ভাইরাসের শুধু স্পাইক প্রোটিনেই চার হাজারের অধিক মিউটেশন ঘটেছে। কিন্তু, মিউটেশনে সৃষ্ট এসব ভ্যারিয়েন্টের বেশিরভাগই সংক্রমণের বিভিন্ন আঙ্গিকের নিরিখে বিশেষ কোনো গুরুত্ব বহন করে না। একটি ভ্যারিয়েন্ট কেবল তখনই গুরুত্বপূর্ণ হয়ে উঠে, যখন দেখা যায় যে, এটি মূল ভাইরাসের চেয়ে অধিকতর সংক্রামক, অপেক্ষাকৃত গুরুতর অসুস্থতা সৃষ্টি করে, দ্রুততর গতিতে ছড়ায় কিংবা ইতোপূর্বেকার ইনফেকশন বা টিকা গ্রহণের মধ্য দিয়ে অর্জিত ইম্যুনিটিকে এড়িয়ে যেতে সক্ষম হয়। করোনাভাইরাসের এ রকম কিছু ভ্যারিয়েন্ট বিশ্বের বিভিন্ন অঞ্চলে নতুন করে সংক্রমণ বৃদ্ধিতে বিশেষ ভূমিকা রাখতে দেখা গেছে। এযাবৎ বিজ্ঞানীরা এ ধরনের চারটি ভ্যারিয়েন্ট চিহ্নিত করেছেন, যথা - ইউকে ভ্যারিয়েন্ট (বি.১.১.৭), ব্রাজিলিয়ান ভ্যারিয়েন্ট (পি.১), সাউথ আফ্রিকান ভ্যারিয়েন্ট (বি.১.৩৫১) এবং ক্যালিফোর্নিয়ান ভ্যারিয়েন্ট (বি.১.৪২৯)। এই ভ্যারিয়েন্টগুলোকে ভ্যারিয়েন্ট অব কনসার্ন হিসেবে আখ্যায়িত করা হয়ে থাকে। এ তালিকায় সর্বশেষ সংযোজন হতে পারে সাম্প্রতিককালে ইন্ডিয়ায় আবির্ভূত নতুন ভ্যারিয়েন্ট --- ইন্ডিয়ান ভ্যারিয়েন্ট, বি.১.৬১৭। তবে, এই ভ্যারিয়েন্টটি আপাতদৃষ্টিতে উদ্বেগজনক বিবেচিত হলেও যেহেতু সংক্রমণের বিভিন্ন আঙ্গিকে এটির অবস্থান এখনও পুরোপুরি নিশ্চিত হয়নি, এটাকে এখনও ভ্যারিয়ন্ট অব ইন্টারেস্ট হিসেবে বিবেচনা করা হচ্ছে। পাবলিক হেলথ ইংল্যান্ডের মতো রেগুলেটরি বডি এটাকে একটি মাঝামাঝি অবস্থানে রেখে “ভ্যারিয়েন্ট আন্ডার ইনভেস্টিগেশন” হিসেবে তালিকাভুক্ত করেছে। (What do we know about the Indian coronavirus variant? | Coronavirus | The Guardian, April 19, 2021) সম্প্রতি পাশের দেশ ভারতে করোনাভাইরাস অতিমারি ভয়াবহ আকার ধারণ করে। গত বছর দৈনিক সংক্রমণের সংখ্যা সর্বোচ্চ প্রায় ১ লাখ এবং মৃতের সংখ্যা প্রায় ১ হাজারে উঠার পর সেপ্টেম্বর থেকে কমতে শুরু করে এবং এ বছরের ফেব্রুয়ারির মাঝামাঝি নাগাদ তা যথাক্রমে প্রায় ১০ হাজার ও ১ শ'য়ে নেমে আসে। কিন্তু, মার্চের শুরু থেকে হঠাৎ সংক্রমণ তীব্র গতিতে ঊর্ধ্বমুখী হয়‌ এবং সর্বশেষ পরিসংখ্যান অনুসারে দৈনিক সংক্রমণের সংখ্যা ৪ লাখ এবং মৃতের সংখ্যা সাড়ে ৩ হাজার ছাড়িয়ে গেছে। এ যেন বিনা মেঘে বজ্রপাতের মতো। ফেব্রুয়ারির মাঝামাঝি নাগাদ যখন সংক্রমণ এযাবৎকালের সর্বনিম্ন পর্যায়ে নেমে আসে, অনেকেই ধরে নিয়েছিলেন, হয়তোবা অতিমারির সবচেয়ে খারাপ সময়টা কেটে গেছে। ডিসেম্বর-জানুয়ারি সময়কালে চেন্নাইয়ের ন্যাশনাল ইনস্টিটিউট অব এপিডেমায়োলজি পরিচালিত একটি এন্টিবডি সমীক্ষা প্রাক্কলন করে, ভারতের বড় বড় শহরগুলোর কিছু এলাকায় ৫০ শতাংশেরও বেশি লোক এবং জাতীয়ভাবে ভারতের মোট জনসংখ্যার প্রায় এক-পঞ্চমাংশ ইতোমধ্যে সংক্রমিত হয়েছে। এর মানে দাঁড়ায়, জনসাধারণের একটি উল্লেখযোগ্য অংশ সংক্রমণের মাধ্যমে কিছুটা ইম্যুনিটি অর্জন করেছে। এ পরিপ্রেক্ষিতে কিছু গবেষক এমনটাই প্রত্যাশা করছিলেন যে, অতিমারির পরবর্তী ধাপটির তীব্রতা অপেক্ষাকৃত কম হবে- বলেন দিল্লিতে কর্মরত নিউজার্সি প্রিন্সটন ইউনিভার্সিটির এপিডেমায়োলজিস্ট রমন লক্ষীনারায়ণ। (India’s massive COVID surge puzzles scientists | nature, April 21, 2021)কিন্তু, বাস্তবে ঘটলো ঠিক উল্টোটা। প্রশ্ন হল, কেন হঠাৎ সংক্রমণ ফের এরূপ উল্কাবেগে ঊর্ধ্বমুখী হল? কি হতে পারে এর অন্তর্নিহিত কারণ? সংক্রমণ কমে আসা ও টিকা দান কার্যক্রম শুরু হওয়ায় আত্মতুষ্টি বশে স্বাস্থ্যবিধির তোয়াক্কা না করে লোকজনের অবাধে মেলামেশা ও ঘোরাফেরা? নাকি অধিকতর সংক্রামক নতুন কোনো ভ্যারিয়েন্টের আগমন/আবির্ভাব? ঠিক কোন ফ্যাক্টরটি এখানে প্রধান ভূমিকা রেখেছে তা বিজ্ঞানীদের নিকট এখনও পরিষ্কার নয়।  তবে,  বিশেষজ্ঞ মহলের কাছে সম্প্রতি ভারতে দেখা দেয়া নতুন ভ্যারিয়েন্ট, বি.১.৬১৭, যা ইতোমধ্যে “ডাবল মিউট্যান্ট” হিসেবে পরিচিতি অর্জন করেছে, তা বিশেষ আগ্রহের কেন্দ্রবিন্দুতে পরিণত হয়েছে।এই ভ্যারিয়েন্টটির বিশেষত্ব হল: এর স্পাইক প্রোটিনে এমন দু'টি গুরুত্বপূর্ণ মিউটেশনের সমন্বয় ঘটেছে, যেগুলো আগে আবিষ্কৃত মারাত্মক ভ্যারিয়েন্টসমুহে কোনো না কোনোটিতে স্বতন্ত্রভাবে দেখা গেলেও কোনো ভ্যারিয়েন্টেই একসাথে দেখা যায়নি। এটিই এর “ডাবল মিউট্যান্ট” নামের ভিত্তি। এর মানে নিশ্চয়ই এই নয় যে, এতে কেবল দু'টো মিউটেশন ঘটেছে, বরং প্রকৃতপক্ষে মোট মিউটেশনের সংখ্যা এক ডজনেরও বেশি। যাই হোক, দুটো মিউটেশনের একটি হচ্ছে E484Q, যার অনুরূপ মিউটেশন (E484K) ইতোপূর্বে সাউথ আফ্রিকান ভ্যারিয়েন্ট, ব্রাজিলিয়ান ভ্যারিয়েন্ট এবং ইউকে ভ্যারিয়েন্টের কিছু স্ট্রেইনেও পরিলক্ষিত হয়েছে। গবেষণায় দেখা গেছে, এ ধরণের মিউটেশন করোনাভাইরাসের বিরুদ্ধে পূর্বের সংক্রমণ বা টিকা গ্রহণের ফলে তৈরি এন্টিবডির কার্যকারিতা কমিয়ে দেয়। দ্বিতীয় মিউটেশনটি হল L452R, যা ইতোপূর্বে ক্যালিফোর্নিয়ান ভ্যারিয়েন্টে দেখা গেছে। ভারতের  সিএসআইআর-আইজিআইবি -এর পরিচালক ড. অনুরাগ আগ্রাওয়ালের মতে, এটি করোনাভাইরাসের সংক্রম্যতা প্রায় ২০ শতাংশ বাড়িয়ে দেয়; বিপরীতে অ্যান্টিবডির কার্যকারিতা ৫০ শতাংশেরও অধিক কমিয়ে দেয়। (Is a double mutant COVID variant behind India’s record surge?Al Jazeera, April 19, 2021) সুতরাং, এটি স্পষ্ট যে, এ দুটি মিউটেশনের যুগপৎ উপস্থিতি ভাইরাসটিকে অধিকতর সংক্রামক করে তুলে এবং এটি টিকা বা পূর্ববর্তী সংক্রমণের ফলে তৈরি এন্টিভাইরাল এন্টিবডির আক্রমণ পাশ কাটিয়ে যেতে সক্ষম হতে পারে। কাজেই, তাত্ত্বিক বিচারে এই ভ্যারিয়েন্টটিকে একটি “ভ্যারিয়েন্ট অব কনসার্ন” হিসেবে বিবেচনা করার যথেষ্ট যৌক্তিক ভিত্তি রয়েছে। সম্প্রতি ফোর্বস ম্যাগাজিনে প্রকাশিত এক নিবন্ধে হার্ভার্ড মেডিকেল স্কুলের সাবেক অধ্যাপক উইলিয়াম এ হেসেলটাইন লেখেন, ""বি.১.৬১৭ ভ্যারিয়েন্টের মধ্যে একটি অতি বিপজ্জনক ভাইরাস হিসেবে আত্মপ্রকাশের সব রকম বৈশিষ্ট্যই বর্তমান।"" (An Indian SARS-CoV-2 Variant Lands In California. More Danger Ahead? | Forbes, April 12, 2021)এখন প্রশ্ন হল, বাস্তব সাক্ষ্য-প্রমাণ ভারতে সংক্রমণের সাম্প্রতিক উল্লম্ফনের জন্য এই ভ্যারিয়েন্টই যে দায়ী তেমনটি বলে কিনা। বিভিন্ন সূত্রের বরাতে সংবাদ মাধ্যমে জেনোম সিকোয়েন্সিংয়ের যেসব তথ্য-উপাত্ত এসেছে তাতে এই ভ্যারিয়েন্টটিকে দায়ী মনে করার সঙ্গত কারণ রয়েছে। কোভিড-১৯ বিষয়ক ওয়েবসাইট ট্র্যাকার আউটব্রেক.ইনফো-তে দেয়া তথ্য অনুযায়ী, জেনোম সিকোয়েন্সিংয়ে যেখানে ভারতে জানুয়ারি মাসে এই ভ্যারিয়েন্টের  উপস্থিতি ছিল প্রায় শুন্যের কোঠায়, এপ্রিলে এসে তা গড়ে ৫২ শতাংশে উন্নীত হয়েছে। (Covid-19: India Has A Double Mutant Virus Variant. Should We Be Worried? | Bloomberg | Quint, April 16, 2001) অন্যদিকে, ভারতের পুনেস্থ ন্যাশনাল ইনস্টিটিউট অব ভাইরোলজি (এনআইভি) জানিয়েছে, সাম্প্রতিক উল্লম্ফনের কেন্দ্রভূমি মহারাষ্ট্রে জানুয়ারি থেকে মার্চের মধ্যে সংগৃহীত ৩৬১টি নমুনার ২২০টি অর্থাৎ ৬১ শতাংশে ডাবল মিউটেশন দেখা গেছে। (Maharashtra: Double Mutation Found In 61% of 361 Covid-19 Samples | Outlook, April 14, 2021) জেনোম সিকোয়েন্সিংয়ের ফলাফল ছাড়াও এখানে আরো একটি বিষয় প্রণিধানযোগ্য। ভারতের মুম্বাইয়ের পি.ডি. হিন্দুজা হসপিটাল অ্যান্ড মেডিকেল রিসার্চ সেন্টারের ডা. জরির উদওয়াদিয়া তার ইনটেনসিভ কেয়ার ইউনিটে কাজের ফাঁকে বিজ্ঞান সাময়িকী ন্যাচারের সাথে এক আলাপচারিতায় ব্যক্তিগত অভিজ্ঞতার আলোকে বলেন, প্রথম ওয়েভ চলাকালে যেখানে এক একজন ব্যক্তি আক্রান্ত হতে দেখা গিয়েছিল, সেখানে এখন একটি পরিবারের সবাই একসাথে আক্রান্ত হচ্ছে। তিনি মনে করেন, এ বিষয়টি এখানে একটি অধিকতর সংক্রামক ভ্যারিয়েন্টের উপস্থিতির ইঙ্গিত দেয়।তবে, বিশেষজ্ঞরা এক্ষুণি এই ভ্যারিয়েন্টকে এই উল্লম্ফনের জন্যে দায়ী বলে নিশ্চিত উপসংহার টানতে রাজি নন। একটি কারণ, এ পর্যন্ত যে জেনোম সিকোয়েন্সিং হয়েছে, তা নিতান্তই স্বল্প সংখ্যক নমুনার উপর। ""মহারাষ্ট্র যেখানে প্রতিদিন প্রায় দু' লাখ টেস্ট করছে, সেখানে এটি (অর্থাৎ ৩৬১ টি নমুনা) সিদ্ধান্তে আসার জন্যে একেবারেই অপ্রতুল।""- পিটিআইকে বলেন একজন সিনিয়র জেনোম সিকোয়েন্সিং বিশেষজ্ঞ (Double mutation found in 61% of 361 COVID-19 samples tested between Jan-March 2021: Expert- The New Indian Express, April 14, 2021)। একই সুরে ভেলোর কৃশ্চিয়ান মেডিকেল কলেজের মাইক্রোবায়োলজির প্রফেসর  ডা. গঙ্গাদীপ কাং বলেন, ৬০.৯ শতাংশ নমুনায় এই ভ্যারিয়েন্টের উপস্থিতি ""খুব সম্ভবত"" মিউটেশন ও সংক্রমণ বৃদ্ধির মধ্যে একটি যোগসূত্র নির্দেশ করে, তবে সঠিক সিদ্ধান্তে পৌঁছতে হলে প্রতি সপ্তাহে অন্ততঃ ১ শতাংশ কোভিড-১৯ নমুনার সিকোয়েন্সিং করা চাই। এই অনুপাতে বর্তমানে ভারতে যখন প্রতিদিন লাখের উপরে শনাক্ত হচ্ছে, দৈনিক জেনোম সিকোয়েন্সিং-এর তূল্য  সংখ্যা  দাঁড়ায় ১ হাজারের মতো। (Explained: B.1.617 variant and the Covid-19 surge in India | Explained News, The Indian Express, April 27, 2021)অন্যদিকে, আপাতদৃষ্টিতে অধিকতর সংক্রামক বলে প্রতীয়মান হলেও স্বস্তির বিষয় হল, ডাক্তারদের অভিজ্ঞতা বলছে, এই ভ্যারিয়েন্টে সংক্রমণের তীব্রতা তুলনামূলকভাবে কম। বেশিরভাগ রোগীর হোম আইসোলেশনেই চলে, হাসপাতালে ভর্তির প্রয়োজন হয় না। মহারাষ্ট্র কোভিড টাস্কফোর্সের একজন বিশেষজ্ঞ ডা. শশাঙ্ক জোশী বলেন, ""বেশিরভাগ রোগীই উপসর্গহীন। এটা একটা ভাল লক্ষণ। তবে, মোট রোগীর সংখ্যা অনেক বেশি হওয়ায় স্বাস্থ্য পরিকাঠামোর উপর চাপ পড়ছে।"" (Explained: B.1.617 variant and the Covid-19 surge in India | Explained News, The Indian Express, April 27, 2021) আরও একটি ভালো খবর হল, ভারতে উৎপাদিত কোভ্যাক্সিন টিকা এই ভ্যারিয়েন্টের বিরুদ্ধে ভাল কাজ করে বলে গবেষণায় প্রমাণ মিলছে। (Covaxin offers protection against double mutant variant found in India: study - The Hindu, April 28, 2021) এটি সঠিক হলে এই ভ্যারিয়েন্ট নিয়ে  টিকা জনিত উদ্বেগের কিছুটা অবসান হতে পারে।ভারতে প্রথমবারের মতো ডাবল মিউট্যান্ট বা ইন্ডিয়ান ভ্যারিয়েন্ট নামে খ্যাত বি.১.৬১৭ ভ্যারিয়েন্টটি ধরা পড়ে গত অক্টোবরে। বিশ্ব স্বাস্থ্য সংস্থার দেয়া তথ্য অনুসারে, এই ভ্যারিয়েন্ট ইতোমধ্যে যুক্তরাজ্য ও যুক্তরাষ্ট্র সহ বিশ্বের অন্তত ১৭ টি দেশে ছড়িয়ে পড়েছে। তবে, ভারতেই এটির বিস্তার হয়েছে সবচেয়ে বেশি। (Indian coronavirus strain found in UK, US, and 15 other countries: WHO | mint, April 28, 2021) বাংলাদেশে এখনও এই ভাইরাস ধরা পড়েনি। তবে, আমাদের বিবেচনায় নেয়া দরকার, বাংলাদেশের বেশিরভাগ সীমানা ভারতের সাথেই। অবিরাম লোকজনের এপার-ওপার হচ্ছে। সুতরাং, এরই মধ্যে বাংলাদেশে এই ভ্যারিয়েন্টটি ঢুকে না পড়াটা কিছুটা অস্বাভাবিক। কাজেই, এক্ষুণি বাংলাদেশের এ বিষয়ে কর্ম-পরিকল্পনা ঠিক করে কাজে নেমে পড়া দরকার। ভারতে কোভিডের বর্তমান ভয়াবহ অবস্থার পরিপ্রেক্ষিতে বিশ্বের আরও অনেক দেশের মতো বাংলাদেশও ভারতের সাথে গমণাগমনে নিয়ন্ত্রণ আরোপ করেছে। কিন্তু, এ ধরনের নিয়ন্ত্রণ আরোপ, প্রত্যাগতদের কোয়ারেন্টিনে রাখা কিংবা তাদের নমুনা নিয়ে জেনোম সিকোয়েন্সিং করা যথেষ্ট নয়। দরকার দেশের বিভিন্ন অঞ্চল থেকে নমুনা সংগ্রহ করে ব্যাপকভিত্তিক সিকোয়েন্সিং-এর উদ্যোগ গ্রহণ করা, যাতে কোথাও এই ভ্যারিয়েন্ট ইতোমধ্যে ছড়িয়ে পড়ে থাকলে তা দ্রুত চিহ্নিত হয় এবং অবিলম্বে প্রয়োজনীয় ব্যবস্থা গ্রহণ করা যায়। আর একটা বিষয়, যত তাড়াতাড়ি সম্ভব অধিক সংখ্যক লোককে টিকার আওতায় নিয়ে আসা প্রয়োজন, যাতে সংক্রমণ ছড়াতে না পারে। কারণ, ভাইরাস যত বেশি ছড়ায়, এর মিউটেশনের সম্ভাবনা ততই বেড়ে যায়। এর ফলে নতুন নতুন ভ্যারিয়েন্টের উদ্ভব হতে পারে, যাদের বিরুদ্ধে বর্তমান টিকাসমুহ ভালভাবে কাজ নাও করতে পারে।আরও একটি বিষয়ে বিশেষ মনোযোগ দেয়া দরকার। বাংলাদেশ ও ভারতে আপাতদৃষ্টিতে নিয়ন্ত্রণে চলে আসার পর সম্প্রতি সংক্রমণে ফের যে ব্যাপক উল্লম্ফন দেখা দেয়, তা চোখে আঙ্গুল দিয়ে দেখিয়ে দিল, কোভিড অতিমারির এই মারণজীব ভীষণ ধূর্ত, ছলনাময়ী। কিছু সময়ের জন্য ব্যাকফুটে যাওয়ার পর রূপ পাল্টে ফের দ্বিগুণ বিক্রমে আঘাত হানতে সক্ষম। কাজেই পরিসংখ্যানের দিকে তাকিয়ে কিংবা টিকা নিয়েছি ভেবে মুহুর্তের জন্যেও গা ছাড়া দেয়ার সুযোগ নেই। মনে রাখতে হবে, ক্ষণিকের অসতর্কতার সুযোগেই এই মারণজীব আপনার উপর হামলে পড়তে পারে। কাজেই, যতক্ষণ না এই মারণজীব পুরোপুরি নির্মূল হয়েছে বলে নিশ্চিত বার্তা পাচ্ছেন, হাত ধোয়া/ স্যানিটাইজেশন, মাস্ক পরিধান, শারীরিক দূরত্ব বজায় রাখা ও গণ-সমাগম এড়িয়ে চলার মতো প্রতিরক্ষা বর্মসমূহ আপনাকে সদা সাথে নিয়ে চলতে হবে। এখানে ন্যূনতম শৈথিল্যের সুযোগ নেই।সবাই ভাল থাকুন।ড. মুহম্মদ দিদারে আলম মুহসিন, অধ্যাপক, ফার্মেসি বিভাগ, জাবিপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","","https://bangla.dhakatribune.com/articles/opinion/page/2"
"1632475228-1084","https://bangla.dhakatribune.com/","মতামত","https://bangla.dhakatribune.com/articles/opinion","করোনার থাবায় বিবর্ণ ঈদ","https://bangla.dhakatribune.com/opinion/2021/05/13/34458","এদেশের ধর্মপ্রাণ মুসলমানদের মাঝে রমজানের রোজা ও তৎ-পরবর্তী ঈদ দুই-ই বিশেষ আবেগ-উচ্ছাসের জন্ম দেয়
দেশে আরো একবার করোনার প্রকোপের মধ্যে রমজানের ঈদের আগমন। একদিকে মাসব্যাপী সিয়াম সাধনার পর সর্বস্তরের মানুষের মধ্যে পরিবার-পরিজন সমভিব্যহারে একত্রে ঈদ করার আবেগময় প্রতীক্ষা, অন্যদিকে সবেমাত্র থিতিয়ে পড়তে শুরু করা করোনা সংক্রমণ ফের তুঙ্গে উঠার শংকা। পাশের দেশে তাণ্ডব চালানো করোনাভাইরাসের নতুন রূপের এখানেও ছড়িয়ে পড়ার চোখ রাঙানি। এই ভ্যারিয়েন্ট এরই মধ্যে দেশে ঢুকে পড়েছে বলে প্রমাণ মিলেছে। বলা মুশকিল, দেশের কোথায় কি পরিমাণে এর বিস্তার ঘটেছে ইতোমধ্যে। ঈদযাত্রায় ঘরমুখো মানুষের গমনাগমনে এই ভ্যারিয়েন্ট যদি ছড়িয়ে পড়ে দেশময়, কি ভয়ংকর পরিস্থিতির উদ্ভব হতে পারে --- ভাবতেই গা শিউরে উঠে। কাজেই, লকডাউন দিয়ে লোকজনকে নিজ নিজ কর্মস্থলে আটকে রাখার কিইবা বিকল্প আছে? আর লকডাউনের মধ্যে ঈদ! কি করুণ দশা! বারে বারে এটাও দেখার বাকি ছিল বৈকি!এদেশের ধর্মপ্রাণ মুসলমানদের মাঝে রমজানের রোজা ও তৎ-পরবর্তী ঈদ দুই-ই বিশেষ আবেগ-উচ্ছাসের জন্ম দেয়। মাহে রমজানকে সবাই বিপুল উদ্দীপনায় স্বাগত জানায়। সমাজের সর্বত্র এক স্বর্গীয় আবহের সৃষ্টি হয়। রোজা, ইফতার, তারাবীহ ও সেহেরি-প্রতিটি পর্বই যেন এক একটি ব্যতিক্রমী ব্যঞ্জনা নিয়ে উপস্থিত হয়। বিশেষ করে, ইফতারের মুহুর্তে সবাই যখন ইফতার সামগ্রী সামনে নিয়ে মুয়াজ্জিনের আযানের অপেক্ষায় অধীর আগ্রহে প্রতীক্ষমান থাকে, আর আযান শুনে সারাদেশের সকল মানুষ একই সাথে তাদের রোজার ইতি টানে, তখন এক অভিনব ভাবগম্ভীর পরিবেশের সৃষ্টি হয়। অনেকেই বাড়ি-বাড়ি, পাড়া-মহল্লা, ক্লাব-রেস্টুরেন্টে-আনুষ্ঠানিক/ অনানুষ্ঠানিকভাবে একত্রে ইফতারের আয়োজন করে। তারাবীহ, জুমাতুল বিদা ও লাইলাতুল কদরে মসজিদসমূহে যে বিপুল সমাগম ঘটে, তা সত্যিই অপূর্ব।মানুষ এক একটি রোজা রাখে, আল্লাহ পাকের ইবাদত-বন্দেগী করে আর উন্মুখ হয়ে অপেক্ষা করে রাব্বুল আলামীনের দেয়া উপহার সেই বিশেষ দিনটির জন্য - ঈদের দিন, আনন্দের দিন, উৎসবের দিন। দিনটি নিজের মতো করে উদযাপনের জন্য সবাই যার যার মতো পরিকল্পনার ছক আঁকতে থাকে। মাঝ রমজান থেকেই নতুন জামা কাপড়, জুতো-স্যান্ডেল কেনার ধূম লেগে যায়। সবাই নিজেকে বিশেষ দিনটিতে অনন্য সাজে সাজাতে চায়। অবশেষে পুরো এক মাসের কঠোর সিয়াম সাধনার পর যখন বহুল প্রতীক্ষিত দিনটি আসে, চাঁদ দেখা, ঈদ জামাতে শরীক হওয়া আর জামাত শেষে কোলাকুলি আর “ঈদ মোবারক” সম্ভাষণে চারিদিক মুখরিত করে তোলার যে প্রতিযোগিতা লেগে যায়, তা’ই বলে দেয়, আজ সত্যিই খুশির দিন।এই অপূর্ব সুযোগ কেই বা মিস করতে চায়? উৎসবপ্রিয় বাঙ্গালী তো নয়ই। তাই, ঈদের ছুটিতে বাস, ট্রেন কিংবা লঞ্চে, যে যেভাবে পারে, ছুটে চলে নাড়ির টানে নিজ নিজ ঠিকানায়। উদ্দেশ্য, আত্মীয়-পরিজন, পাড়া-পড়শির সাথে ঈদের আনন্দ ভাগাভাগি করা। ঘরমুখো মানুষের এই স্রোত ঠেকায় কে? চলমান করোনা পরিস্থিতি মোকাবেলায় সরকার এই স্রোত নিয়ন্ত্রণে দূরপাল্লার গণপরিবহন বন্ধ রেখেছে। তাতে কি তেমন কোন লাভ হয়েছে? ফেরিঘাটসমূহে উপচেপড়া ভীড় অন্তত তেমনটি নির্দেশ করে না। গাদাগাদি করে লোকজন যাচ্ছে ব্যক্তিগত পরিবহণে কিংবা একের পর এক স্বল্প-পাল্লার গণপরিবহন পাল্টে। এতে কি আরও একবার প্রমাণ হল-এ ধরনের “সীমিত লকডাউন” আসলে তেমন কাজে আসে না? আসল কথা হল, আমরা জনগণকে উজ্জীবিত করতে পারিনি। বিশেষজ্ঞ মহল থেকে এজন্য বার বার জনপ্রতিনিধি এবং রাজনৈতিক ও সমাজকর্মীদের সম্পৃক্ত করতে পরামর্শ দেয়া হয়েছে। কেবল আইন-শৃঙ্খলা বাহিনীকে ব্যবহার করে এধরণের কর্ম-পরিকল্পনা বাস্তবায়ন সম্ভব নয়। আরও একটি বিষয় বিশেষভাবে বিবেচ্য। এধরণের বিষয়ে জনগণকে উজ্জীবিত করতে ধর্মীয় নেতাগণ গুরুত্বপূর্ণ ভূমিকা রাখতে পারেন। ইসলাম তো এই শিক্ষাই দেয় যে, মহামারীর সময় যে যেখানে আছেন, সেখানেই থাকুন। করোনা মহামারি আর “লকডাউনে” অনেক লোক জীবিকা হারিয়েছে। নিম্ন আয়ের খেটে খাওয়া মানুষের অবস্থা আরও প্রান্তিক পর্যায়ে গিয়ে ঠেকেছে। যেসব গণপরিবহণ বন্ধ রয়েছে, ওসবের সাথে সংশ্লিষ্ট মালিক-শ্রমিকদের মাথায় যেন বাজ পড়েছে। সারা বছরে ঈদ মৌসুমটা তাদের আয়-রোজগারের একটি বিশেষ সুযোগ। একই কথা যে সব ব্যবসায়ী ঈদ-সামগ্রী, যথা জামা-কাপড়, জুতো-স্যান্ডেল, প্রস্তুত ও বিপণনে নিয়োজিত তাদের বেলায়ও প্রযোজ্য। সরকার শপিং মলসমূহের কার্যক্রমের উপর আরোপিত নিষেধাজ্ঞা শিথিল করলেও এরা এ মৌসুমে কতটা ব্যবসা করতে পারবে সে প্রশ্ন থেকেই যায়। প্রশ্ন হচ্ছে, জীবিকা হারানো কিংবা প্রান্তিকে গিয়ে ঠেকা বিপন্ন, শ্রমজীবী মানুষের জন্য এই ঈদ কি বার্তা নিয়ে আসছে? তাদেরও ত পরিবার-পরিজন আছে, সাধ-আহ্লাদ আছে। এই সমাজ এদের জন্যে কি করতে পারে বা পেরেছে? এদের চাহিদা খুবই সামান্য। এদের কোনভাবে চালিয়ে নিতে প্রণোদনা দেয়ার মতো অর্থ কি রাষ্ট্র বা সমাজের হাতে আছে? এদেশের বিপুল সংখ্যক ধর্মপ্রাণ মানুষ এই রমজান মাসে গরিবের হক বিবেচনায় তাদের সঞ্চয় থেকে জাকাত আদায় করে থাকে। হিসেবে করলে দেখা যাবে, এ অর্থ বিপুল। রাষ্ট্র/সরকার কি রাষ্ট্রীয়ভাবে এ অর্থ সংগ্রহ ও বিতরণের জন্য একটি কার্যকর ও সমন্বিত ব্যবস্থা গড়ে তুলতে পারে? নিদেনপক্ষে, স্থানীয় পর্যায়ে প্রতিনিধিস্থানীয় ব্যক্তিবর্গ ও আলেম-উলামাদের সমন্বয়ে কমিটি গঠনের উদ্যোগ নিতে পারে? ড. মুহম্মদ দিদারে আলম মুহসিন; অধ্যাপক, ফার্মেসি বিভাগ, জাবিপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","",""
"1632475151-1072","https://bangla.dhakatribune.com/","মতামত","https://bangla.dhakatribune.com/articles/opinion","আমাদের তারেক স্যার","https://bangla.dhakatribune.com/opinion/2021/04/17/33785","আজ আপনি নেই স্যার, পত্রিকায় আর কখনো আপনার কলাম দেখতে পাবো না। কিন্তু যখনই বিশ্বে গুরুত্বপূর্ণ কোন ঘটনা ঘটবে আপনার কথা মনে পড়বে
অধ্যাপক তারেক শামসুর রেহমান। বাংলাদেশের মানুষের কাছে তিনি আন্তর্জাতিক রাজনীতির বিশ্লেষক। কিন্তু আমাদের কাছে তারেক স্যার, আমার মত অনেকের সরাসরি শিক্ষক।বিশ্ববিদ্যালয়ে ভর্তির আগে থেকেই তাঁর লেখা পড়তাম। তাই বিশ্ববিদ্যালয়ে স্যারের বিভাগে ভর্তি হয়ে ভেবেছিলাম কবে দেখা পাবো। তখন স্যার ইউজিসিতে ছিলেন, তাই তিন বছর তাঁর দেখা পাইনি। সম্ভবত থার্ড বা ফোর্থ ইয়ারে প্রথম স্যারের ক্লাস পাই। তিনি ইউজিসি থেকে ফিরে ডিপার্টমেন্টে জয়েন করেই আমাদের ক্লাস নেয়া শুরু করেন। প্রথম দিন স্যারের ক্লাসে সবাই মোটামুটি তটস্থ। অবশ্য কিছুক্ষণের মধ্যেই স্যার সবার সাথে আলাপ জমিয়ে ফেলেন। দ্রুতই ক্লাসের সবাই যেমন স্যারকে পছন্দ করতে শুরু করে স্যারও আমাদের জন্য সহজ হয়ে ওঠেন। পত্রিকায় পড়া বা টেলিভিশনে দেখা তারেক শামসুর রেহমান হয়ে ওঠেন আমাদের তারেক স্যার। আমাদের একান্ত আপন। গৎবাধা পড়া পড়াতেন না। যে কোন একটা টপিক নিয়ে নিজে প্রথমে লেকচার  দিতেন, তারপর আমাদের সবার মতামত জানতে চাইতেন। সবাইকেই কিছু না কিছু বলতে হতো। ভুল হলে সেটা ধরিয়ে দিতে বলতেন আরেকজনকে। এই কারণে আমাদের বিশ্লেষণ করার অভ্যাসটা তৈরি হয়েছিল। এই যে বিশ্লেষণ করা, একটা ঘটনাকে বিভিন্ন দিক দিয়ে দেখা, সেটা স্যারই প্র্যাকটিস করিয়েছিলেন। তাই স্যারের ক্লাসে লেখাপড়া করে যেতাম। কারণ জানি, স্যারকে কিছু বললে সেটার পক্ষে যথার্থ যুক্তিও তুলে ধরতে হবে। স্যার নিজেও প্রিপারেশন নিয়ে ক্লাসে আসতেন। ফলে তাঁর ক্লাস আক্ষরিক অর্থেই জমে যেত। দক্ষিণ পূর্ব এশিয়ার রাজনীতি পড়াতেন। দক্ষিণ পূর্ব এশিয়া সম্পর্কে আমার জানার শুরুটা স্যারের হাত ধরেই। স্যারের ছিল পত্রিকা পড়ার অভ্যাস। খুঁটিয়ে খুঁটিয়ে পত্রিকা পড়তেন। তখন আমি পত্রিকায় টুকটাক লিখতাম মতামত কলামে। একদিন স্যারের লেখার উল্টোপাশেই আমার একটা কলাম ছাপা হয়। ব্যাপারটা স্যারের নজরে আসে। পরদিন ক্লাসে এসে আমাকে খোঁজেন। যদিও সেদিন আমি ক্লাসে ছিলাম না। সেই থেকে তাঁর আমার সম্পর্কে একটা মনোভাব তৈরি হয়ে গেলো, ছেলেটা লেখে ভালো কিন্তু ক্লাস করে না। এরপর দেখা হলে এই কথাই বলতেন। একবার ইয়ার ফাইনাল পরীক্ষা চলছে। পরীক্ষার একদিন আগে তারেক স্যারের ডাক। আমার টিউটোরিয়ালের খাতা খুঁজে পাওয়া যাচ্ছে না। দৌঁড়াতে দৌঁড়াতে ডিপার্টমেন্টে গেলাম। স্যার তখন অন্য ব্যাচের ক্লাস নিচ্ছেন। ক্লাস শেষ করে বের হলেন, আমি স্যারের পিছন পিছন তাঁর রুমের দিকে হাঁটছি। স্যার বলছেন, তোমার খাতা তো খুঁজে পাচ্ছি না বাবা, তুমি কি পরীক্ষা দিয়েছিলে? আমি বললাম, দিয়েছিলাম স্যার। একটু বিচলিত হয়ে বললেন, খাতাটা যে কই গেল। আমিও তখন টেনশনে, খাতা পাওয়া না গেলে যদি বলেন এখন পরীক্ষা দাও, তাহলে তো কিছুই লিখতে পারবো না। অবশেষে স্যারের রুমে গিয়ে খাতা পাওয়া গেল, আরেকটা খাতার সাথে প্রায় মিশে ছিল বলে স্যার আমার খাতাটা খুঁজে পাচ্ছিলেন না। দেখলাম, নাম্বার দেয়াই আছে। খাতাটা হাতে নিয়ে পাতা ওল্টাতে ওল্টাতে বললেন, তুমি তো ভালো লেখো, কিন্তু ক্লাস করো না কেন? আমি তখন সাহস করে বলেই ফেললাম, স্যার, বাকিদের ক্লাস করি না সেটা ঠিক কিন্তু আপনার ক্লাস আমি রেগুলার করি। শুনে হাসলেন। এরপর দেখা হল ভাইভায়। তারেক স্যার সেবার পরীক্ষা কমিটির চেয়ারম্যান। ভাইভায় তিনি অনেক কঠোর। কাউকে ছাড় দেন না। আমার ভাইভা শেষের দিকে। আমার আগে যারাই বের হচ্ছে সবাই বলছে, তারেক স্যার কনটেম্পরারি জিনিস নিয়ে খুব ধরছেন। আমি যখন ভাইভা দিতে ঢুকি তখন স্যার রুমে নেই। ভাবলাম, বাঁচা গেল। আমার ভাইভা শুরুর কিছুক্ষণ পরই স্যার রুমে ঢুকলেন। এসেই বললেন, ওকে এইরকম প্রশ্ন করো না। ও তো সাংবাদিকতা করে, ওকে অ্যানালাইসিস করতে বলো। এই কাজটা আমার জন্য সহজ ছিল। আরব বসন্ত নিয়ে স্যার জিজ্ঞেস করলেন। ভাইভা নিয়ে যে ভয় ছিল একদম কেটে গেল। আমি আমার মত করে বললাম। স্যার তাঁর স্বভাবমত নিজের বিশ্লেষণ তুলে ধরলেন। হাসিমুখেই বের হতে পেরেছিলাম ইন্টারভিউ বোর্ড থেকে। ছাত্রজীবনে জার্মানিতে দীর্ঘ সময় ছিলেন স্যার উচ্চশিক্ষার জন্য। ক্লাসে প্রায়ই জার্মানির গল্প বলতেন। সেই সময়টা মিস করেন বোঝাই যেত। প্রযুক্তি সচেতন ছিলেন। ফেসবুকে অ্যাক্টিভ ছিলেন অনেক আগে থেকেই। কলাম বা টকশো সব জায়গায় আন্তর্জাতিক ঘটনবলী নিয়ে সহজ করে সাধারণ মানুষের জন্য বলতেন। আর সে কারণেই কলামিস্ট হিসেবে সারা দেশে তাঁর জনপ্রিয়তা ছিল। জাহাঙ্গীরনগর বিশ্ববিদ্যালয়ের আন্তর্জাতিক সম্পর্ক বিভাগে পড়ি শুনলেই তখন মানুষ জিজ্ঞেস করতো তারেক শামসুর রেহমান ক্লাস নেন তোমাদের? গর্ব হতো, যে আমাদের শিক্ষককে সারা দেশের মানুষ চেনে। তারেক স্যার শিক্ষার্থীদের ভেতর জানার ইচ্ছা জাগিয়ে তুলতেন। চিন্তার খোরাক দিতেন। আন্তর্জাতিক ঘটনাবলী নিয়ে ভাবাতেন, প্রশ্ন করতেন, জানতে চাইতেন। আর সে কারণেই তাঁর শিক্ষার্থীরা আজীবন তাঁকে মনে রাখবেন। আজ আপনি নেই স্যার, পত্রিকায় আর কখনো আপনার কলাম দেখতে পাবো না, টিভি পর্দায় আপনার মতামত শুনতে পাবো না। কিন্তু যখনই বিশ্বে গুরুত্বপূর্ণ কোন ঘটনা ঘটবে আপনার কথা মনে পড়বে। মনে হবে, তারেক স্যার ব্যাপারটাকে কীভাবে বিশ্লেষণ করতেন? ভালো থাকবেন স্যার।","","https://bangla.dhakatribune.com/articles/opinion/page/2"
"1632475157-1073","https://bangla.dhakatribune.com/","মতামত","https://bangla.dhakatribune.com/articles/opinion","ঢাকায় বায়ু দূষণ রোধে করণীয়","https://bangla.dhakatribune.com/opinion/2021/04/18/33813","২০২০ সালের এক গবেষণায় দেখা যায়, নভেম্বর থেকে ফেব্রুয়ারি পর্যন্ত যত শিশু ঢাকা মেডিকেল কলেজ হাসপাতালে চিকিৎসার জন্য গিয়েছিল তাদের মধ্যে শতকরা ৪৯ ভাগ শ্বাসকষ্টে আক্রান্ত ছিল। ওই সময় রাজধানীর বাতাসে সাধারণত ধুলা ও দূষণ বেড়ে যায়
আনিকা রহমান (২৭) যেদিনই বাসার বাইরে যান সেদিনই তার চোখ-কান চুলকায়, এতে তিনি খুব কষ্ট পান। সাবান পানি দিয়ে তা পরিষ্কার করলেও কমে না বলে তিনি শেখ রাসেল গ্যাস্ট্রোলিভার ইন্সটিটিউড অ্যান্ড হাসপাতালের মেডিকেল অফিসার ডা. তানিয়া তোফায়েলের কাছে যান। চিকিৎসক বলেন, “ঢাকার বাতাসে অদৃশ্য ঘাতক অর্থাৎ যে ধুলোবালি ও জীবাণু রয়েছে এ জন্য এটা হয়ে থাকে। মোটকথা বায়ু দূষণই এ জন্য দায়ী।”বায়ু দূষণের এই কুফল আমাদের স্বাস্থ্যের উপর আর কীভাবে প্রভাব ফেলছে জানতে চাইলে ডা. তানিয়া আবারো বলেন, “বায়ূ দূষণের জন্য শ্বাসকষ্ট ছাড়াও পেটের সমস্যা, ফুসফুস জনিত সমস্যা, চামড়ার সমস্যা, হাঁপানি বা এলার্জি জনিত সমস্যা, চোখ ও নাকের সমস্যা, যে কোনো সংক্রমণ, গর্ভকালীন সমস্যা এমনকি ক্যান্সারও হতে পারে। তবে শিশুদের ক্ষেত্রে এ দূষণ খুব মারাত্মক প্রভাব ফেলে যা তাদেরকে সারা জীবন ধরে বয়ে বেড়াতে হয়।”জাতীয় প্রতিষেধক ও সামাজিক চিকিৎসা প্রতিষ্ঠান (নিপসম)-এর ২০২০ সালের এক গবেষণায় দেখা যায়, নভেম্বর থেকে ফেব্রুয়ারি পর্যন্ত যত শিশু ঢাকা মেডিকেল কলেজ হাসপাতালে চিকিৎসার জন্য গিয়েছিল তাদের মধ্যে শতকরা ৪৯ ভাগ শ্বাসকষ্টে আক্রান্ত ছিল। ওই সময় রাজধানীর বাতাসে সাধারণত ধুলা ও দূষণ বেড়ে যায়। তবে বর্ষা মৌসুমে শতকরা ৩৫ ভাগ শিশু শ্বাসকষ্টে ভুগেছিল।ঢাকাবাসীর এই ভোগান্তি যে সত্যি অনেক বেশি মারাত্মক তা বোঝা যায় বায়ু দূষণের আন্তর্জাতিক গবেষণাগুলো থেকে। সেগুলো বলছে, গত কয়েক বছর থেকে ঢাকা শহরে বায়ুদূষণের মাত্রা বেড়ে চলেছে এবং ঢাকা পৃথিবীর দূষিততম নগরীগুলোর মধ্যে প্রথম, দ্বিতীয় বা তৃতীয় অবস্থানে থাকছে। তাহলে ঢাকায় বায়ুদূষণের কারণগুলো কী রকম? বিশেষজ্ঞরা বলছেন, “দেশের অভ্যন্তরে ইটভাটা, শিল্প কারখানা ও যানবাহনের ধোঁয়া, মেয়াদোত্তীর্ণ গাড়ির কালো ধোঁয়া, বস্তিতে প্রায় চল্লিশ লাখ চুলায় আবর্জনা, কাঠ-কয়লা ও কেরোসিন দিয়ে রান্নার ধোঁয়া, ঢাকার বাইরে থেকে আসা হাজার হাজার ট্রাক ও দূরপাল্লার যানবাহনের ধূলা ও ধোঁয়া এবং রাস্তা খোড়াখুড়ি ও নির্মাণকাজের ধুলার পাশাপাশি আন্তঃসীমান্ত বায়ুদূষণের জন্য এখানকার বায়ু দূষিত হয়ে থাকে।”সম্প্রতি বাংলাদেশ সরকারের পরমাণু শক্তি কেন্দ্র, যুক্তরাষ্ট্রের ক্লার্কসন বিশ্ববিদ্যালয় ও রচেষ্টার বিশ্ববিদ্যালয়ের গবেষকরা যৌথভাবে একটি গবেষণা করেছেন। এতে বলা হয়, “বাংলাদেশে যে বায়ুদূষণ ঘটছে, তার অন্যতম কারণ আন্তঃসীমান্ত বায়ুপ্রবাহ। ইরান, মঙ্গোলিয়া, আফগানিস্তানের শুষ্ক মরু অঞ্চল থেকে ধূলিকণা বাতাসে মিশে যায়। পশ্চিমা লঘুচাপের মাধ্যমে ওই ধূলিকণাসহ বাতাস ভারতে প্রবেশ করে। নভেম্বর থেকে ওই দূষিত বায়ু বাংলাদেশে প্রবেশ করে।”প্রতিবেদনটিতে পরিষ্কারভাবে আরও বলা হয়- “ভারতের কলকাতা, মুম্বাই, পাকিস্তানের করাচি ও বাংলাদেশের ঢাকায় অপরিকল্পিত নগরায়ণের ফলে মারাত্মক যানজট ও ধোঁয়া তৈরি হচ্ছে। অবকাঠামো নির্মাণের ফলে সেখানে প্রচুর পরিমাণে ধূলাবালিও বাতাসে মিশছে। ফলে সামগ্রিকভাবে ওই শহরগুলো এই অঞ্চলের বায়ুকে দূষিত করে ফেলছে।”কারণগুলোই বলে দিচ্ছে এ দূষণ কমানো বা রোধ করা সম্ভব। কিছু নিয়ম, কিছু পরিকল্পনা এবং সমন্বিত উদ্যোগই কমাতে পারে বায়ু দূষণ বললেন, ঢাকা বিশ্ববিদ্যালয়ের রসায়ন বিভাগের অধ্যাপক এবং বায়ু দূষণ গবেষক ড. আব্দুস সালাম।তিনি বলেন, “ঢাকা শহরে যে যানবাহনগুলো চলে সেগুলো বেশিরভাগই ব্যবহারের অনুপোযোগী। অনেকগুলো গড়ি মেয়াদোত্তীর্ণ। গাড়িগুলোর যন্ত্রাংশের মেয়াদ শেষ হওয়ায় সেগুলো থেকে বিষাক্ত গ্যাস নিঃসরণ হয়। উন্নত বিশ্ব ‘কন্ট্রোল ওয়ে’তে দূষণ কমাচ্ছে। তারা পুরানো গাড়ি বাতিল করে দেয়। গাড়িতে তারা উন্নতমানের ইঞ্জিন ব্যবহার করে। আমরা নিন্মমানের ইঞ্জিন ব্যবহার করি। তারা গাড়িতে যে জ্বালানি ব্যবহার করে এর সালফারের মাত্রা ৫০ এর নিচে আমাদের দেশে সেই মাত্রা ২০০০-এর উপরে। তারা ভালো মানের জ্বালানি ব্যবহার করে। তারা ঠিকভাবে গাড়ির মেইনটেন্সেস করে, আমরা তা করি না। ফলে আমাদের গাড়িগুলো থেকে প্রচুর দূষণ হয়।”শুধু তাই নয়, বিকল্প যানবাহন দূষণ কমায়। ট্রাম বিদ্যুতের মাধ্যমে চলে। মেট্রোরেল ও ইলেকট্রিক কার দূষণ কমায় বলে তিনি জানান।তিনি আরও বলেন “এখানে কোনো নিয়মনীতি ছাড়া একইভাবে দীর্ঘদিন ধরে নির্মাণ কাজ চলতে থাকে। এ কাজে ব্যবহৃত কাঁচামাল ওখানেই তৈরি হয় এবং তা ঢেকে রাখা হয় না। উন্নত বিশ্বে নির্মাণ কাজ অনেক যত্ন এবং কম সময় নিয়ে করা হয়। কাঁচামালগুলো অন্য জায়গায় তৈরি করা হয়। এখানে রাস্তা খোঁড়াখুঁড়ি করা হয় সারা বছর ধরে এবং মাটিগুলো রাস্তার পাশেই রাখা হয়। ওগুলো বাতাসে ছড়িয়ে পড়ে। এখানে গার্মেন্টস এবং শিল্প কারখানাগুলোর বর্জ্য থেকেও দূষণ ছড়ায় ব্যাপকভাবে। উন্নত প্রযুক্তির মাধ্যমে তা নিয়ন্ত্রণ করা যায়।”  তিনি আরও জানান, ঢাকার আশেপাশে প্রচুর ইটভাটা রয়েছে এবং সেগুলো দূষণের জন্য কঠিনভাবে দায়ী। অনেক দেশে ইটভাটা নেই। তারা সিমেন্টের তৈরি ব্লক ব্যবহার করে। আমরাও ব্লক ব্যবহার করতে পারি। আমাদের এখানে “ইনডোর এয়ার পলুশন” বেশি হয়। আমরা স্বাস্থ্যসন্মত রান্নাঘর ব্যবহার করি না বলে আমাদের রান্নাঘর থেকেও প্রচুর বায়ুদূষণ হয়। এসব বিষয়ে যদি আমরা সচেতন হই তাহলে দূষণ কম হবে। কাজগুলো অল্প অল্প করে শুরু করতে হবে। এ জন্য সরকারি পর্যায় থেকে নানা পদক্ষেপ নেয়া জরুরি বলে তিনি মত প্রকাশ করেন।শুধু স্থানীয়ভাবে ঢাকায় বায়ুদূষণ কমালে কাজ হবে না বলে বিশেষজ্ঞরা বলছেন। এ জন্য তারা আন্তঃসীমান্ত বায়ুদূষণ বন্ধ করার বিষয়ে আঞ্চলিকভাবেও উদ্যোগ নেয়ার বিষয়ে সকলকে আগ্রহী হতে বলছেন। নইলে এই অঞ্চলের কোনো দেশের বায়ু দূষণমুক্ত হবে না বলে জানান তিনি। তাই দক্ষিণ ও মধ্য এশিয়ার দেশগুলোর মধ্যে বায়ুদূষণ রোধে সমন্বিত পদক্ষেপ নিতে হবে। এ জন্য সংশ্লিষ্ট দেশের সরকারের একত্রিত হয়ে কাজ করতে হবে বলে অধ্যাপক সালাম দৃঢ় মত প্রকাশ করেন। তিনি বলেন, “সরকারি পর্যায়ে এ ধরনের আলোচনা এখনো শুরু হয়নি। যদিও উদ্যোগ নেয়ার এটাই প্রকৃত সময়।”স্ট্যামফোর্ড ইউনিভার্সিটির পরিবেশ বিজ্ঞান বিভাগের চেয়ারম্যান ও অধ্যাপক ড. আহমদ কামরুজ্জামান মজুমদার অধ্যাপক সালামের সাথে একমত পোষণ করে সহজে কার্যকর করা সম্ভব এমন কিছু উপায়ের কথা বলেন। তিনি বলেন, “আমাদের এখানে বায়ু দূষণ রোধে তেমন কোনো কাজ হচ্ছে না। বিষয়টিকে গুরুত্বের সাথে বিবেচনা করা দরকার। খুব সহজ একটা কাজ আছে যা করলে অনেক উপকার পাওয়া যাবে। তা হল ঢাকায় কিছু দূর পর পর ফায়ার ব্রিগেট স্টেশন আছে। সেখান থেকে রাস্তায় পানি দেয়ার ব্যবস্থা করলে বায়ু দূষণ অনেকটাই কমে যাবে। এতে রাস্তার পাশে থাকা গাছগুলোও বৃদ্ধি পাবে এবং অক্সিজেন সরবরাহ ভালো থাকবে।”তিনি আরও বলেন, “এখানে সমন্বয়হীনভাবে গাড়ি ঘোরাঘুরি কমাতে হবে। বায়ু দূষণ নিয়ন্ত্রণের জন্য একটি কমিশন করা জরুরি। এটা হলে তারা দূষণ রোধে পরিকল্পিতভাবে কাজ করবে। ‘ক্লিন এয়ার অ্যাক্ট ২০১৯’ হওয়ার কথা। এটা এখনও হয়নি। এটা হওয়া জরুরি। এতে যারা দূষণ বাড়াচ্ছে তাদের বিরুদ্ধে ব্যবস্থা নেয়া যাবে এবং বায়ু দূষণের পূর্বাভাসও দেয়া যেতে পারে।”অধ্যাপক কামরুজ্জামান বলেন, “দূষণ যে কমানো সম্ভব তা করোনাকালীন সময়ের একটি হিসাবের মাধ্যমে বুঝিয়ে দিতে পারি। করোনাকালীন সময়ে অর্থাৎ ২০২০ সালের ২৫ মার্চের পর সাধারণ ছুটির সময় ঢাকায় বায়ু দূষণ কম ছিল। তখন এয়ার ভিজুয়াল পদ্ধতিতে দেখেছি, অন্যান্য বছরের তুলনায় এ সময় সার্বিকভাবে শতকরা ৩০-৩৫ ভাগ বায়ু দূষণ কমেছিল। এর কারণ হল, ঐ সময় শতকরা ৭০ ভাগ ইটভাটা ‍ও ৮০ ভাগ নির্মাণ কাজ বন্ধ ছিল। যানবাহন চলাচল এবং অফিস আদালতে এসির ব্যবহারও কম ছিল। এ সময়টাতে আমরা শতকরা ৭৫ ভাগ ভালো বায়ু সেবন করেছি। ঐ সময় আর্টিকুলেটর মিটারে বায়ু দূষণের মাত্রা ছিল ১০৪ মাইক্রোগ্রাম, যা ২০১৯ সালে এই মাত্রা ছিল ১২৩ মাইক্রোগ্রাম। এ ছাড়া বায়ুমান সূচকে অস্বাস্থ্যকর দিন ছিল ১২ দিন যা ২০১৯ সালে ছিল ২১ দিন।”তবে দূষণ কমানোর জন্য তিনি যানবাহন-এসি কিংবা নির্মাণ কাজ বন্ধ রাখার কথা বলছেন না। সেগুলো চলবে তবে তা সঠিক নিয়মের মাধ্যমে করলে ভালো ফল পাওয়া যাবে বলে জানান।দূষণের জন্য দায়ী যে বিষয়গুলো সেগুলো এভাবে চলতে থাকলে অচিরেই ঢাকাবাসীরা চরম দুর্দশায় পড়ে যাবেন বলে তাদেরকে শঙ্কিত করে তোলার আগেই সাবধান হওয়া উচিত বলে মনে করছেন বিশেষজ্ঞরা। এ জন্য চিকিৎসকদের পর্যবেক্ষণ, বায়ু দূষণ বিশেষজ্ঞ এবং অভিজ্ঞজনদের অভিজ্ঞতা, পরিকল্পনা এবং পদক্ষেপ আমলে নিতে হবে। করনাকালে দেখা বায়ুদূষণের ইতিবাচক ফলাফল থেকেও আমরা অনেককিছু শিখতে পারি বলে মনে করছেন সংশ্লিষ্টরা।প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","","https://bangla.dhakatribune.com/articles/opinion/page/2"
"1632475322-1098","https://bangla.dhakatribune.com/","মতামত","https://bangla.dhakatribune.com/articles/opinion","১৫ আগস্ট, বঙ্গবন্ধু ও বাংলাদেশ","https://bangla.dhakatribune.com/opinion/2021/08/15/37992","বিভিন্ন আঙ্গিকে দেশের প্রভূত উন্নতি হয়েছে, কিন্তু বঙ্গবন্ধু যে ঐক্যবদ্ধ, স্বাধীন, স্বনির্ভর ও আত্মমর্যাদাসম্পন্ন দেশ গড়তে চেয়েছিলেন, তার কতটুকু অর্জিত হয়েছে
১৫ আগস্ট। এ দেশ ও জাতির জীবনে একটি ট্র্যাজিক স্মৃতি। রক্তের আখরে লেখা বেদনা-বিধুর একটি দিন। ১৯৭৫ সালের যে দিনটিতে স্বাধীন বাংলাদেশের স্থপতি জাতির জনক বঙ্গবন্ধু শেখ মুজিবুর রহমান কিছু বিপথগামী সেনা সদস্যের হাতে সপরিবারে নির্মমভাবে নিহত হন। দেশের বাইরে অবস্থানের সুবাদে সৌভাগ্যক্রমে তার বড় মেয়ে প্রধানমন্ত্রী শেখ হাসিনা এবং ছোট মেয়ে শেখ রেহানা বেঁচে যান। দুঃখ ও শোকের এ গাঁথা এ দেশ ও জাতি ভুলে থাকতে চাইবে এটাই স্বাভাবিক, তার পরও বছর ঘুরে বার বার দিনটি এ জাতির জীবনে আসবে তাদের বেদনাবোধকে নতুন করে জাগরিত করতে।এ পৃথিবীর ইতিহাসে রাজনৈতিক রঙ্গমঞ্চে অনেক নির্মম ও নিষ্ঠুর হত্যাকাণ্ডের সন্ধান মিলবে, তবে নিষ্ঠুরতার এমন নজির হয়ত খুব বেশি খুঁজে পাওয়া যাবে না। প্রশ্ন আসতে পারে, এই অভিঘাত জাতির ক্রমধারায় কি স্থায়ী কোন প্রভাব ফেলতে পেরেছে? এ বিষয়ে চূড়ান্ত কথা বলার সময় হয়তো এখনও আসেনি। চড়াই-উৎরাই, উত্থান-পতন ইতিহাসেরই অংশবিশেষ। ইতিহাস প্রত্যেক ব্যক্তিকে তার কীর্তির আলোকে চুল-চেরা বিশ্লেষণ করে তার যথার্থ স্থান ঠিকই নির্ধারণ করে দেয়। সে আগে হোক, কী পরে। প্রচার-প্রপাগান্ডা, জুলুম-নির্যাতন, হত্যাকাণ্ড এসব ইতিহাসের গতিধারাকে হয়তো ক্ষণিকের জন্য ব্যাহত করে, কিন্তু ইতিহাসের বাঁকে বাঁকে যে সব ক্ষণজন্মা মহতী ব্যক্তিরা একটি জাতির ক্রমবিকাশে যুগান্তকারী ভূমিকা রাখেন তারা পুনঃ পুনঃ স্বমহিমায়‌ দেদীপ্যমান হয়ে উঠেন।২০০৪ সালে বিবিসি বাংলা “সর্বকালের সর্বশ্রেষ্ঠ বাঙালি” নির্বাচনে এক শ্রোতা জরিপের আয়োজন করে এবং শীর্ষ ২০ জনের একটি তালিকা তৈরি করে। জরিপটি করা হয়েছিল এর আগে ২০০২ সালে বিবিসির করা সর্বশ্রেষ্ঠ ১০০ জন ব্রিটন অনুসন্ধানের জরিপের আদলে। বাংলাদেশ, ভারতসহ (পশ্চিমবঙ্গ, ত্রিপুরা, আসাম রাজ্য) বিশ্বব্যাপী অবস্থানরত বাঙালিরা জরিপটিতে অংশ নেন। জরিপের ফলাফলে বঙ্গবন্ধু সর্বোচ্চ ভোট পেয়ে শীর্ষস্থান লাভ করেন। মজার ব্যাপার হলো, তালিকায় দ্বিতীয় স্থান পাওয়া রবি ঠাকুরের চেয়ে প্রায় দ্বিগুণ পয়েন্ট লাভ করেন বঙ্গবন্ধু। এদেশের মানুষের মুক্তি সংগ্রামের দীর্ঘ ইতিহাসে এ কে ফজলুল হক, আবদুল হামিদ খান ভাসানী ও হোসেন শহীদ সোহরাওয়ার্দীর মতো অনেক বড় মাপের নেতাকে দেখেছেন, যাদের প্রত্যেকেই ছিলেন এক একটি মহীরূহ। কী এমন যাদুর কাঠি শেখ মুজিবুর রহমান পেয়েছিলেন, যার পরশে তিনি এদের ছাপিয়ে জনপ্রিয়তার এমন এক শিখরে আরোহণ করেন, যা এ ভূভাগ অতীতে কখনও দেখেনি, ভবিষ্যতেও হয়তো দেখবে না। বিজ্ঞজনেরা মনে করেন, এটা ছিল তার ঐতিহাসিক ছয়-দফা আন্দোলন, যাতে এ ভূভাগের মানুষ রাজনৈতিক ও অর্থনৈতিক মুক্তির দিশা খুঁজে পেয়েছিল। তিনি তার আন্দোলনের মাধ্যমে এদেশের মানুষের জাতিগত ও সাংস্কৃতিক স্বাতন্ত্র্য ও স্বকীয়তার বোধকে ভাষা দিয়েছিলেন, তাদেরকে মুক্তির আকাঙ্ক্ষায় উজ্জীবিত ও ঐক্যবদ্ধ করতে পেরেছিলেন। এখানেই শেখ মুজিবুর রহমানের সত্যিকারের বঙ্গবন্ধু ও বাঙালি জাতির একক, অনন্য, অবিসংবাদিত নেতা হয়ে ওঠার রহস্য নিহিত। ৭১-এর ৭ মার্চে তার অগ্নিঝরা ভাষণ মুক্তিকামী মানুষকে বুঝিয়ে দিয়েছিল, তাদের মুক্তিসংগ্রামের চূড়ান্ত মুহূর্তটি সমুপস্থিত। এ কারণে পাকিস্তানি বাহিনী ২৫ মার্চ রাতে এদেশের মানুষের ওপর ক্র্যাকডাউন শুরু করলে তাদের যুদ্ধে ঝাঁপিয়ে পড়ার সিদ্ধান্ত নিতে কোনো বেগ পেতে হয়নি। রণাঙ্গনের দীর্ঘ ৯ মাস যুদ্ধে তিনি শারীরিকভাবে অনুপস্থিত থাকলেও তার নেতৃত্বই এদেশের মানুষকে অনুপ্রেরণা যুগিয়েছিল।যুদ্ধ শেষে মুক্ত বঙ্গবন্ধু যখন তার হিমালয়সম জনপ্রিয়তা নিয়ে দেশে ফেরেন, তার ওপর এই যুদ্ধবিধ্বস্ত দেশটিতে শান্তি-শৃঙ্খলা ফিরিয়ে এনে এটিকে স্বনির্ভর করে গড়ে তোলার গুরু দায়িত্ব অর্পিত হয়। এই গুরুদায়িত্ব পালনে তার দুঃখজনক হত্যাকাণ্ডের আগ পর্যন্ত তিনি সময় পেয়েছিলেন সাকুল্যে সাড়ে তিন বছর। ইতিহাসের বিস্তারিত বিশ্লেষণে যাওয়ার সুযোগ এখানে নেই, তবে এটুকু বললে অত্যুক্তি হবে না, মোটা দাগে তিনি সঠিক পথেই এগোচ্ছিলেন। স্বল্পতম সময়ের মধ্যে তিনি দেশকে একটি সংবিধান উপহার দেন। যুদ্ধের সময় যারা অস্ত্র হাতে তুলে নিয়েছিল, তার আহ্বানে সাড়া দিয়ে তাদের প্রায় সবাই অস্ত্র ফিরিয়ে দেন। একজন জাতীয় নেতা হিসেবে সব ধরনের বিরোধ ভুলে তিনি সমগ্র জাতিকে ঐক্যবদ্ধ করার প্রয়াস নেন। খুব অল্প সময়ের মধ্যেই তিনি দেশ থেকে সব ভারতীয় সেনাকে স্বদেশে ফেরত পাঠাতে সক্ষম হন। পররাষ্ট্র নীতিতে তিনি “সবার সাথে বন্ধুত্ব, কারও সাথে শত্রুতা নয়”- এই মূলনীতি গ্রহণ করেন এবং বাংলাদেশকে প্রধান প্রধান আন্তর্জাতিক সংস্থাসমূহের সদস্য হিসেবে অন্তর্ভুক্ত করতে সক্ষম হন। পাকিস্তানের প্ররোচনায় দেশের জন্মলগ্ন থেকে মুসলিম বিশ্বের একটি বড় অংশের সাথে যে টানাপোড়েন ছিল, তা তিনি বহুলাংশে কাটিয়ে উঠতে সক্ষম হন এবং ওআইসির সদস্য পদ অর্জন করেন। বঙ্গবন্ধু জানতেন, এ জাতিকে মাথা তুলে দাঁড়াতে হলে শিক্ষাই হবে সবচেয়ে বড় অস্ত্র। তাই শিক্ষার ভিত্তিমূলকে মজবুত করার প্রয়াসে তিনি প্রাথমিক শিক্ষাকে জাতীয়করণের উদ্যোগ নেন। পাশাপাশি, মুক্ত পরিবেশে নির্বিঘ্নে জ্ঞান চর্চার সুযোগ করে দিতে তিনি প্রধান বিশ্ববিদ্যালয়গুলোকে স্বায়ত্বশাসন প্রদান করেন। চিকিৎসাশিক্ষার ক্ষেত্রে তার একটি যুগান্তকারী অবদান ছিল, তার ব্যক্তিগত চিকিৎসক জাতীয় অধ্যাপক ডা. নুরুল ইসলামের অনুরোধে দেশে বিশেষজ্ঞ চিকিৎসক তৈরির লক্ষ্যে ইন্সটিটিউট অব পোস্ট-গ্র্যাজুয়েট মেডিসিন অ্যান্ড রিসার্চ (আইপিজিএমআর) প্রতিষ্ঠা, যা পরবর্তীতে একটি মেডিকেল বিশ্ববিদ্যালয়ে রূপান্তরিত হয় (বঙ্গবন্ধু শেখ মুজিব মেডিকেল ইউনিভার্সিটি- বিএসএমএমইউ)। বঙ্গবন্ধু ছিলেন একজন ধর্মপ্রাণ মুসলমান। ইসলামি কার্যক্রমে যথাযথ নির্দেশনা ও পৃষ্ঠপোষকতা দানের জন্যে তিনি ইসলামিক ফাউন্ডেশন প্রতিষ্ঠা করেন।বঙ্গবন্ধু বিশ্বাস করতেন, কৃষি ও কৃষকরাই এদেশের অর্থনীতির মূল শক্তি। এ কারণে কৃষিক্ষেত্রে প্রণোদনা দানে তিনি বেশ কিছু উদ্যোগ নেন, যার মধ্যে অন্যতম ছিল কৃষকদের বিএডিসির মাধ্যমে ভর্তুকি দিয়ে সার ও সেচযন্ত্র বিতরণের ব্যবস্থা করা। কৃষি গবেষণার বিভিন্ন প্রতিষ্ঠানের মাঝে সমন্বয়ের জন্য তিনি শীর্ষ প্রতিষ্ঠান হিসেবে কৃষি গবেষণা কাউন্সিল প্রতিষ্ঠা করেন। জ্বালানিখাতেও বঙ্গবন্ধু বিশেষ গুরুত্ব আরোপ করেন। তেল, গ্যাস ও খনিজসম্পদ অনুসন্ধান, উত্তোলন ও ব্যবহারের লক্ষ্যে তিনি নিজস্ব ও জাতীয় প্রতিষ্ঠান হিসেবে বাংলাদেশ মিনারেল, এক্সপ্লোরেশন অ্যান্ড গ্যাস কর্পোরেশন (বিএমইডিসি) এবং খনিজ তেল ও গ্যাস খাতকে নিয়ে বাংলাদেশ অয়েল অ্যান্ড গ্যাস কর্পোরেশন (বিওজিসি) গঠন করেন। এর ফলে তার সময়কালেই আটটি গ্যাসক্ষেত্র আবিষ্কৃত হয়।বলা চলে, মোটাদাগে বঙ্গবন্ধু সদ্যস্বাধীন এই দেশের গতিধারা ঠিক করে দিতে প্রয়োজনমাফিক সবক্ষেত্রেই হাত দিয়েছিলেন। এদেশের মানুষ বিশ্বের দরবারে গর্বিত বুকে মাথা তুলে দাঁড়াবে এটাই ছিল তার নিরন্তর কামনা। তবে, যুদ্ধবিধ্বস্ত একটি দেশকে রাতারাতি পাল্টে দেয়ার মতো কোনো আলাদীনের চেরাগ তার হাতে ছিল না। কিছু লোকের দুর্নীতি ও ক্ষেত্রবিশেষে সমন্বয়ের অভাবও তার প্রচেষ্টাকে ব্যাহত করে। বহুদলীয় গণতন্ত্রের সুবাদে দেখা দিতে শুরু করে রাজনৈতিক চ্যালেঞ্জও। দেশের বিভিন্ন জায়গায় কিছু সশস্ত্র গ্রুপ আইন-শৃঙ্খলা বাহিনীকে ব্যতিব্যস্ত করে তুলে। এমতাবস্থায়, বঙ্গবন্ধু সব দলকে নিয়ে জাতীয় ঐক্যের প্লাটফর্ম হিসেবে বাকশাল গঠন করে উদ্ভূত পরিস্থিতি নিয়ন্ত্রণ  ও তার পরিকল্পনা বাস্তবায়নের উদ্যোগ নেন। সন্দেহ নেই, তার উদ্দেশ্য মহৎ ছিল, কিন্তু সমালোচকেরা এখানে “গণতন্ত্রের ইতি” দেখতে শুরু করে এবং এটাকেই তাকে ঘায়েল করার মোক্ষম অস্ত্র হিসেবে লুফে নেয়। এ উদ্যোগ কতটুকু ফলবতী হয় তা দেখার মতো যথেষ্ট সময় মেলেনি। এ কারণে এটা নিয়ে হয়তবা প্রশ্ন থেকেই যাবে।বঙ্গবন্ধু আমাদের মাঝে নেই। রেখে গেছেন অসংখ্য ভক্ত-অনুরক্ত ও গুণগ্রাহী। তার কন্যা প্রধানমন্ত্রী শেখ হাসিনা দেশের হাল ধরেছেন প্রায় এক যুগের অধিক হয়ে গেছে। প্রতি বছর ১৫ আগস্ট নানা আচার-অনুষ্ঠানের মধ্য দিয়ে গুণগ্রাহীরা শোক ও দুঃখ নিয়ে বঙ্গবন্ধু ও তার পরিবারবর্গকে স্মরণ করেন। এ শোক কেবল তখনই অর্থবহ হতে পারে, যখন তিনি যে সোনার বাংলার স্বপ্ন দেখেছিলেন এবং আমাদের দেখিয়েছিলেন তা অর্জিত হবে। গত ৫০ বছরে বিভিন্ন আঙ্গিকে দেশের প্রভূত উন্নতি হয়েছে, কিন্তু বঙ্গবন্ধু যে ঐক্যবদ্ধ, স্বাধীন, স্বনির্ভর ও আত্মমর্যাদাসম্পন্ন দেশ গড়তে চেয়েছিলেন, তার কতটুকু অর্জিত হয়েছে?সবাই ভালো থাকুন।ড. মুহম্মদ দিদারে আলম মুহসিন, অধ্যাপক ও সভাপতি, ফার্মেসি বিভাগ, জাহাঙ্গীরনগর বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","",""
"1632475196-1079","https://bangla.dhakatribune.com/","মতামত","https://bangla.dhakatribune.com/articles/opinion","ধর্ষণ বন্ধে প্রয়োজনীয় ব্যবস্থা কার্যকর...","https://bangla.dhakatribune.com/opinion/2021/04/29/34111","শুধু সচেতন হলে চলবে না, ধর্ষকের সুষ্ঠ বিচার হতে হবে, ধর্ষণের শিকার নারীকে প্রয়োজনীয় সহায়তা করতে হবে, সন্তানদের শিশুকাল থেকে ধর্ষণকে ঘৃণা করা শেখাতে হবে এবং পারিবার ও সমাজ ধর্ষককে বয়কট করবে এমন চর্চা গড়ে তুলতে হবে
আফসানা মীম (ছদ্মনাম, বয়স ১৬) তার নিজ বাড়িতে প্রতিবেশী ৪৩ বছর বয়স্ক এক পুরুষের মাধ্যমে ধর্ষিত হন। ঐ সময় মীমের বাড়িতে কেউ ছিল না। মীম বলেন, “আমি যার মাধ্যমে ধর্ষিত হয়েছি তার কথা শুনলে কেউ বিশ্বাস করবে না। কেননা তার বাহ্যিক আচরণ অনেক ভাল, তিনি ক্ষমতাবান এবং আমাদের পরিবারের সাথে তার সুসম্পর্ক রয়েছে। তাই বিষয়টি আমি পরিবারের কাউকে জানাতে পারিনি এবং আমি এও জানি আমি কোনো সুষ্ঠ বিচার পাব না। বরং ঐ লোক আমাকে বলেছে, তুমি ভয় পেয় না। আমি অনেক সাবধান ছিলাম। তাই তোমার গর্ভবতী হওয়ার সুযোগ নেই।” বিশেষজ্ঞরা বলছেন, এ ধরনের না বলা কথা বহু রয়েছে। উচ্চবিত্ত, উচ্চ-মধ্যবিত্ত এবং শিক্ষিত মধ্যবিত্ত সমাজে এ ধরনের ঘটনাগুলো সাধারণত প্রকাশ পায় না। তাই এদেশে দিনে কতগুলো ধর্ষণের ঘটনা ঘটে তার সঠিক পরিসংখ্যান পাওয়া যায় না। তারা বলছেন, সাধারণত ধর্ষকদের সুষ্ঠভাবে বিচার হয় না বা তারা জবাবদিহিমূলক শাস্তি পায় না বলে এ ধরনের ঘটনা বন্ধ হচ্ছে না। বেসরকারি সংস্থা “অধিকার” এর একটি পরিসংখ্যানে দেখা যায়, ২০০১-২০১৯ পর্যন্ত ধর্ষণের শিকার হয়েছে ১৪,৭১৮ জন। এর মধ্যে ৬৯০০ জন নারী এবং ৭৬৬৪ জন শিশু। ১৫৪ জনের বয়স নির্ধারণ করা সম্ভব হয়নি। এর মধ্যে গণধর্ষণের শিকার হয়েছে ২৮২৩ জন। ধর্ষণের পর খুন ১৫০৯ জন এবং ধর্ষণের পর আত্মহত্যা করেছে ১৬১ জন।এ রকম পরিস্থিতিতে সকলেই জানতে চায়, কারা এই কুৎসিত পথের পথিক? অর্থাৎ প্রশ্ন হচ্ছে কারা ধর্ষক? গত ১৮ নভেম্বর ২০২০-এ প্রকাশিত “দৈনিক প্রথম আলো” সংবাদপত্র গণমাধ্যমে প্রকাশিত খবরগুলো বিশ্লেষণ করে একটি প্রতিবেদন প্রকাশ করে। সেখান থেকে জানা যায়, “অভিযুক্তদের বেশির ভাগই ধর্ষণের শিকার ভুক্তভোগীর পরিচিত, প্রতিবেশি, আত্মীয়, প্রেমিক ও স্কুল-মাদ্রাসার শিক্ষক। অপরিচিত ব্যক্তিদের দ্বারা ধর্ষণের শিকার হয়েছেন ১৮ জন। মুদি দোকানি, সেলুনের কর্মী, ইজিবাইক চালক, বাসচালক, চালকের সহকারি, রিকশা চালক, কবিরাজ, সবজি বিক্রেতা, ফায়ার স্টেশনকর্মী, পুলিশ সদস্য, বিজিবি সদস্য, স্থানীয় জনপ্রতিনিধি, স্বাস্থ্যকর্মী, সরকারদলীয় নেতা ও কিশোরদের দ্বারা ধর্ষণের ঘটনা ঘটেছে।” সারা দেশে ধর্ষণের ঘটনা ব্যাপকহারে বেড়ে যাওয়ায় জনগণের দাবির চাপে সরকার সম্প্রতি “নারী ও শিশু নির্যাতন দমন আইন” সংশোধন করে। যা ১৩ অক্টোবর ২০২০ থেকে কার্যকর হয়। প্রথম আলোর ঐ একই প্রতিবেদন থেকে জানা যায়, “১৪ সেপ্টেম্বর ২০২০ থেকে ১৩ অক্টোবর ২০২০ পর্যন্ত ১১৬ জন এবং ১৪ অক্টোবর থেকে ১৩ নভেম্বর ১৮৩ জন ধর্ষণের শিকার হন। এর মধ্যে একক ঘটনা ঘটেছে ১৪০টি এবং দলবদ্ধ ঘটনা ঘটেছে ৪৩টি।” এ থেকেই বোঝা যায়, আইন সংশোধনের পর গত এক মাসে ধর্ষণের ঘটনার পরিমাণ আরো বেড়েছে। পহেলা নভেম্বর ২০২০ তারিখে বিডি নিউজ ২৪-এ প্রকাশিত সংবাদ থেকে জানা যায়, “শুধু নোয়াখালীতে গত অক্টোবর  মাসে ১৯টি (গণমাধ্যমে প্রকাশিত) ধর্ষণের ঘটনা ঘটেছে।”সংশোধিত এ আইনে ধর্ষকের সর্বোচ্চ শাস্তি মৃত্যুদণ্ড বা যাবজ্জীবন কারাদণ্ড নির্ধারণ করা হয়। এরপরও কেন ধর্ষণ কমছে না? তাহলে কি আইন বা প্রশাসনের মাঝে কোনো ত্রুটি বা অনিয়ম রয়েছে? মামলাগুলো পরিচালনার ক্ষেত্রে জটিলতাগুলো কেমন এবং এতে আইন কতটা কার্যকর বা প্রয়োগ হচ্ছে বিষয়গুলো জানতে চাইলে “জাতীয় মহিলা আইনজীবি সমিতি”র সভাপতি অ্যাডভোকেট সালমা আলী বলেন, “যারা ধর্ষণের শিকার বা মুখোমুখি হন তারা যখন মামলা করেন তাদেরকে কেন্দ্র করে থানার যে ধরণের বৈরিভাব, কোর্টের যে ধরনের প্রসিডিউর বা “কোর্টরুম ড্রামা” হয়, কিংবা থানার যে রকম পরিবেশ থাকা দরকার সে রকম পরিবেশ অনুস্থিত, এমনকি কোর্টের স্বল্পতা এবং মামলাগুলোর দীর্ঘসূত্রিতা ইত্যাদি কারণে অনেক সময় ধর্ষণের শিকার ব্যক্তিরা মামলা চালাতে পারে না বা মামলা তুলে নেয়। এমনকি তারা ধর্ষকের সাথে আপোষ করে। বলা যায় ধর্ষণের শিকার ব্যক্তিদের জন্য আমাদের পুরো পরিবেশ নারীবান্ধব নয় বা তাদের যে ধরনের সহায়তা দরকার তারা তা পায় না। ফলে বেশিরভাগ মামলা খারিজ হয়ে যায়। শুধু তাই নয়, প্রতিপক্ষরা ক্ষমতাবান হওয়ায় সাধারণত প্রশাসনও ধর্ষকের পক্ষে থাকে।”তিনি আরও বলেন, “মামলাগুলোতে জয়লাভ করতে হলে ধর্ষণের মুখোমুখি হওয়া নারীদের প্রতিরোধ বলয় থাকতে হবে। তাদেরকে সাহসের সাথে মামলা চালাতে হবে। প্রয়োজনে এ বিষয়ে কাজ করে যে সব প্রতিষ্ঠান তাদেরকে সাথে রাখতে হবে। মামলা পরিচালনার ক্ষেত্রে ভিকটিমের চাপ থাকতে হবে এবং তাকে লেগে থাকতে হবে। যত বাধা আসুক না কেনো মামলা গতিশীল রাখলে এবং জোরালো প্রতিরোধ বলয় থাকলে প্রতিপক্ষ জয়ী হতে পারবে না।” তাহলে কি বলা যায়, দেশে প্রশাসন এবং বিচার বিভাগের জবাবদিহিতার জায়গা নেই? নাকি সামাজিক অবক্ষয় অর্থাৎ আমাদের পারিবারিক শিক্ষা ও নৈতিকতার অভাব এবং পাশবিক চর্চা এজন্য দায়ী?  এর সবগুলোই হয়তো ঠিক জানালেন “নিজেরা করি”র সমন্বয়কারী এবং সমাজকর্মী খুশী কবির। তিনি বলেন, “এটা বন্ধ করতে দলমত নির্বিশেষে আমাদের একতাবদ্ধ হয়ে কাজ করা উচিত। এক্ষেত্রে আমাদের শুধু সচেতন হলেই চলবে না কিছু করণীয় রয়েছে। সবচেয়ে জরুরি পরিবার এবং সমাজের সচেতনতা। অবশ্যই সরকারের প্রতিষ্ঠানগুলো বিশেষ করে থানা পর্যায় পর্যন্ত সরকারের যে কর্মকর্তা-কর্মচারি রয়েছেন তাদেরকে এ বিষয়ে অনেক দায়িত্বশীল হতে হবে। কিছুদিন আগে একটি মেয়েকে তার পরিবার ধর্ষকের সাথে বিয়ে দিচ্ছিল। যা ভীষণভাবে নেতিবাচক। মেয়েটি ৯৯৯ নম্বরে ফোন করে। খবর পেয়ে সেখানকার ম্যাজিজট্রেট এবং সাংবাদিক সেখানে গিয়ে মেয়েটিকে উদ্ধার করে। এভাবে সরকারি কর্মকর্তারা এগিয়ে আসলে অনেক ইতিবাচক ফলাফল পাওয়া যাবে। মেয়েদের আরও সাহসী হতে হবে। পুরুষদের জানাতে হবে, এটা একটা অপরাধ।” তিনি আরও বলেন, “ভারতে দেখলাম কিছু কোম্পানি ছোট ছোট বিজ্ঞাপনের মাধ্যমে বলছে, এটা করা ঠিক নয়। এভাবে একটা বিষয়ে বারবার ম্যাসেজ দিলে সমাজে একটা পরিবর্তন আশা করা যায়। যেমন আগে আমাদের টিকা দেয়া, হাত ধোয়া, স্যালাইন খাওয়া ইত্যাদি বিষয়ে অনীহা ছিল। কিন্তু এ ধরনের বিজ্ঞাপনের মাধ্যমে আমাদের সমাজে পরিবর্তন এসেছে। আমাদের প্রতিষ্ঠানে আমরাও একটা কর্মসূচি শুরু করেছি তরুনদের মাঝে যে, এটা করা ঠিক নয়। পাঠ্যসূচিতে এটা আনতে হবে। এ বিষয়ে শিক্ষকদের প্রশিক্ষণ দিতে হবে। মূলকথা সমাজের সব জায়গায় জানাতে হবে এটা খুব খারাপ কাজ।”    সরকার ধর্ষণ বন্ধে নানাভাবে কাজ করছে বলে জানান মহিলা ও শিশু বিষয়ক মন্ত্রণালয়ের নারী নির্যাতন প্রতিরোধকল্পে মাল্টিসেক্টরাল প্রোগ্রামের সাবেক প্রকল্প পরিচালক ড. আবুল হোসেন। তিনি সামাজিক মাধ্যম ও ইন্টারনেটের অবাধ ব্যবহারকে দায়ী করে ধর্ষণ বন্ধে শিশুকিশোরদের ভালোভাবে গড়ে তোলার বিষয়টিকে জোর দেন এবং ধর্ষণ বন্ধে চার ধরনের করণীয় বিষয়ের কথা বলেন। ১.পরিবারের বয়েজ্যেষ্ঠদের শিশু-কিশোরদের নজরদারিতে রাখতে হবে এবং পারিবারিকভাবে তাদেরকে মূল্যবোধ ও নৈতিক শিক্ষা দিয়ে গড়ে তুলতে হবে। ২. স্কুল-কলেজের শিক্ষকরাও তাদের নৈতিকতা গঠনে সাহায্য করতে হবে।  যেমন, শিক্ষকরা যদি তাদেরকে বলেন খারাপ কাজ করোনা, অন্যের ক্ষতি করো না, কখনো ধর্ষক হইওনা ইত্যাদি তাহলেও ইতিবাচক ফলাফল পাওয়া যাবে। কেন না শিশুকিশোররা শিক্ষকদের কথা শোনে ও মেনে চলার চেষ্টা করে। ৩. স্থানীয় সরকার প্রসাশন- এর মধ্যে রাজনৈতিক দলের সদস্য, স্থানীয় চেয়ারম্যান, মেম্বার রয়েছেন। তারা এলাকার বিভিন্ন খবরাখবর রাখেন। তারা যাদেরকে এ রকম সন্দেহজনক মনে করবেন তাদের বিষয়ে খোঁজখবর রাখা বা তাদেরকে যদি সচেতন করেন তাহলেও ভালো ফল আশা করা যায়। ৪. এক্সট্রা কারিকুলাম এক্টিভিটিস বাড়াতে হবে। এগুলো এখন অনেক কমে গিয়েছে। বিতর্ক প্রতিযোগিতা, খেলাধূলা এবং অন্যান্য সাংস্কৃতিক প্রতিযোগিতাগুলোর মাধ্যমে শিশুকিশোররা নিজেদের ব্যস্ত রাখতে পারে এবং একইসাথে পারস্পারিক সহযোগিতা, সহনশীলতা, ধৈর্য্য ইত্যাদি আচরণ করতে শেখে।”  শুধু সচেতন হলে চলবে না, ধর্ষকের সুষ্ঠ বিচার হতে হবে, ধর্ষণের শিকার নারীকে প্রয়োজনীয় সহায়তা করতে হবে এবং আমাদের অতীত ইতিহাস-ঐতিহ্য স্মরণ করে দিয়ে পাঠ্যপুস্তকে এ বিষয়ে বিজ্ঞানভিত্তিক পাঠ্যসূচি ও প্রয়োজনীয় শিক্ষার ব্যবস্থা করতে হবে। সন্তানদের শিশুকাল থেকে ধর্ষণকে ঘৃণা করা শেখাতে হবে এবং পারিবার ও সমাজ ধর্ষককে বয়কট করবে এমন চর্চা গড়ে তুলতে হবে বলছেন সুশীল সমাজ ও সংশ্লিষ্টজন। এর সাথে খুশী কবির আরও যোগ করেন, “কেনো মামলাগুলো ভালোভাবে পরিচালিত হয় না বা পরিচালনায় বাধা কোথায়, নারী কেনো বিচার পায় না ইত্যাদি বিষয়গুলো জানতে হবে এবং বাস্তবতার নিরিখে এ সবের সমাধান বের করতে হবে। তাহলে ধর্ষণ বন্ধে আমরা কয়েক ধাপ এগিয়ে যাবে।প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","","https://bangla.dhakatribune.com/articles/opinion/page/2"
"1632475065-1060","https://bangla.dhakatribune.com/","মতামত","https://bangla.dhakatribune.com/articles/opinion","বাংলা গানের সেকাল-একাল","https://bangla.dhakatribune.com/opinion/2018/05/12/48","বাংলা গানের সেকাল একাল অকাল আকাল, এই কথাগুলো চিরকালই চলে এসেছে। এ নিয়ে অসন্তোষের প্রকাশই বেশি। সব সময়ই এক ধরনের মানুষ বলেছেন, আহা কী সময় গেছে! আর সেদিন আসবে না। প্রতিবারই তাদের ধারণা মিথ্যা প্রমাণিত হয়েছে। তবে যে কথাটি এখন সত্য, তা হলো  শিল্পীরা কারিগরি সহযোগিতানির্ভর হয়ে পড়ায় সাধনার কথা দিনে দিনে ভুলতে শুরু করেছেন। এমনকি আজ যা গাইবেন, তাও আগে কণ্ঠে তুলে নিয়ে, নিষ্ঠার সঙ্গে প্রস্তুতি গ্রহণের আকাঙ্ক্ষাও তেমন দেখা যায় না। ফলে, পুরো গানটি অন্তরস্থ করে গাইবার যে আপন আবেগ, তা অনুপস্থিত থেকে যাচ্ছে গানে। কথাটি অনেকাংশে সুরের ক্ষেত্রেও তেতো-সত্য। চুরি আগেও হয়েছে, তবে খুব কম। কারণ, উপকরণ এত সহজলভ্য ছিল না। ১৯৯০’র দশক পর্যন্ত, এমনকি ২০০০-এর প্রথম কিছু বছর ধরে, আমরা দেখেছি, একটু খ্যাতিমান যারা, তাঁদের মধ্যে, একটা সৃজন নেশা কাজ করতো। অনেকেই তা নিয়ে ছিলেন খুব খুঁতখুঁতে। তখনও যে সুরের ওপর কোনও রকমে কথা বসিয়ে একটা কিছু গোঁজামিল দাঁড় করার প্রবণতা একদম ছিল না, তা নয়। ‘গীতিকার’দের অনেকেরই ছন্দ-সচেতনতা ছিল না। কখনও কখনও ভাবের সামঞ্জস্য রক্ষা করে পুরোটা একটা কবিতা হয়ে উঠলো কিনা, সে দিকেও দৃষ্টি দেওয়া হতো না। এই অবস্থাটা অবশ্য আমি আমাদের দেশের প্রেক্ষাপটে বলছি।যাহোক, যে বিষয় নিয়ে শুরু করেছিলাম, সেই বিষয়েই ফিরে যাই। সেকাল একাল অকাল আকাল। আমরা যদি, চর্যাপদ, অর্থাৎ বৌদ্ধ নাথগীতিকাকেই প্রথম গীতিকবিতা বলে স্বীকার করে নিই, তাহলে তার অকাল ছিল, অর্থাৎ প্রাথমিক কাল, যখন ‘আলিএ কালিএ’ (স্বরবর্ণ ব্যাঞ্জনবর্ণের জটিলতায়, মতান্তরে অলিগলিতে বা আলো-আঁধারিতে) পথ রোধ করতো। তবে বৌদ্ধ শাসনকালে তার আকাল কখনও আসেনি। আকাল এলো, যখন পুনর্বার আর্যবিজয় ঘটলো এবং ঘোষিত হলো, সংস্কৃত ভাষা ছাড়া অন্য কোনও ভাষায় সাহিত্য রচনা করলে, মৃত্যুদণ্ড দেওয়া হবে এবং তার স্থান হবে পুন্নম নরকে। বাংলা কবিতায় এত বড় এবং এত দীর্ঘস্থায়ী আকাল আর কখনও আসেনি। আর তখনকার বাংলা কবিতা মানেই তো গানের কবিতা। সেই দীর্ঘ আকাল পাড়ি দেওয়ার পর, শ্রীকৃষ্ণকীর্তন। এরপরেই মধ্যযুগের কাহিনিকাব্য, পুথিকাব্য, যার সবকিছুকে ছাড়িয়ে বৈষ্ণবপদরত্নাবলি। বাংলা গানের সে এক ঐশ্বর্যের মহাভাণ্ডার। চর্যাপদ ছিল সাধনের গান। নাথপন্থী সাধকেরা যা অনেকটা উপমা রূপকের আড়াল রেখে রচনা করেছেন। তারই ধারা যেন পুনঃজাগরিত হতে দেখি, বাউল ফকিরদের গানে। কিন্তু তারও আগে এক মহাসাধকের গান পেয়েছি আমরা। তিনি সাধক রামপ্রসাদ। তাঁর রচিত সুর এক পৃথক নামও পেয়েছে। যার নাম,রামপ্রসাদী।যাইহোক, বাংলা গানের কবিতায় দ্বিতীয় আকাল আসে, এদেশে ইংরেজ বেনিয়া শাসন পাকাপোক্ত হওয়ার পর। এই সময়ে ইংরেজের অনুগ্রহে একদল দেশীয় বেনিয়ার আবির্ভাব ঘটে। তাদের মধ্যে আগে কখনোই সাংস্কৃতিক বোধের লেশমাত্র না থাকলেও, অর্থাগমের কারণেই তাদের মনে বিনোদিত হওয়ার অধিকার জন্মে যায়। দেশীয় রাজা নবাব জমিদার, যারা আগে গানের পৃষ্ঠপোষকতা করতেন, তাদের অবস্থা ক্রমেই ক্ষয়িষ্ণু হয়ে পড়ে। নব্য বিত্তবানেরা পৃষ্ঠপোষকতা বুঝতো না। ভোগ-বাসনাই ছিল তাদের প্রধান উদ্দেশ্য। বড় বড় ওস্তাদবৃন্দের প্রাপ্য সম্মান তারা দিতে জানতো না যেমন, তেমনই তাঁদের সংগীত বোঝার মতো মেধাও বেনিয়াদের ছিল না। তাদের সে নিম্নরুচিকে তৃপ্ত করার মতো এক ধরনের গানের জন্ম হয় তখন। বিস্তারিত বিবরণে না গিয়েও বলা যায়, এও ছিল বেশ দীর্ঘ আকাল। তবুও, কালক্রমে এই আকাল ভেদ করে বেরিয়ে আসেন, রামনিধি গুপ্ত বা নিধুবাবু। তিনি টপ্পা গান দিয়েই আবার জাগিয়ে তোলেন সুস্থ শ্রোতামনণ্ডলীকে।এরপরই রবীন্দ্রনাথ হয়ে পঞ্চপ্রধানের আবির্ভাব। বলে রাখা প্রয়োজন, রবীন্দ্রনাথের আবির্ভাবেও তথাকথিত বোদ্ধাজনেরা, গেলো-গেলো রব তুলেছিলেন। কারণ, রবীন্দ্রনাথ সঠিকভাবেই বুঝেছিলেন যে গান রাজা-জমিদারের বা কিছু সম্ভ্রান্ত পরিবারের গণ্ডিতে আটকে রাখার বিষয় নয়। তিনি লক্ষ করেছিলেন, বাঙালিসাধারণ হিন্দুস্থানি রাগসঙ্গীত, দ্রুপদ- ধামার- খেয়ালে অভিনিমগ্ন না থেকে ফিরে এসেছে, কীর্তন টপ্পার কাছে। তাই হিন্দুস্থানি রাগসংগীতে কথা বসাবার বদলে তিনি নিজস্ব সংগীত সৃষ্টিতে উদ্যোগী হলেন। আজকের বিপুল রবীন্দ্রসংগীতের ভাণ্ডারই প্রমাণ করে, সেদিনের তথাকথিত বোদ্ধারা ভুল ছিলেন। একইভাবে একদল নজরুলসংগীতের বিপুল জনপ্রিয়তা দেখে কিছু সমালোচক, তা সস্তারুচির সৃষ্টি বলে উড়িয়ে দিতে চেয়েছিলেন। আজ শতবর্ষমুখী নজরুলসংগীতের বিপুল গৌরব নিয়ে বেঁচে থাকা এবং আরো বিকশিত হতে দেখে বলা যায়, সেই সমালোচকেরা ভুল ছিলেন।নজরুল নির্বাক হয়ে যাওয়ার পর একটা অস্থির সময় গেছে। কবিতায় তিরিশি আন্দোলনের ফলে, কবিতাকে গদ্যমুখী করার জন্যে, কবিরা গানোপযোগী কবিতা লেখা ছেড়ে দেন। পক্ষান্তরে  গ্রামফোন রেকর্ডের চাহিদা বৃদ্ধি, বেতারের জন্ম, ছায়াছবি সবাক হওয়া ইত্যাদি কারণে গানের চাহিদা বেড়ে যায়। এই বিপুল ভার এসে পড়ে অল্প প্রতিভাধর কবিদের ওপর। তবে সেই অস্থির সময় ক্ষণস্থায়ী ছিল। কারণ, গানের কবিতা রচনাও নিজেকে বিকশিত করার একটি মাধ্যম হিসেবে গণ্য করেন বেশ কিছু কবি। তাদের মধ্যে দীলিপ কুমার রায়, হীরেন বসু, শৈলেন রায়, অজয় ভট্টাচার্য, প্রণব রায়, পবিত্র মিত্র, স্যামল গুপ্ত, সলিল চৌধুরী, গৌরীপ্রসন্ন মজুমদার, পুলক বন্দ্যোপাধ্যায় প্রমুখ উল্লেখযোগ্য।আমাদের দেশে আমরা শুরু থেকেই কবিদের পেয়েছি। যেমন, আজিজুর রহমান, সিকান্দার আবু জাফর, আহসান হাবিব, শামসুর রাহমান, সৈয়দ শামসুল হক, আবু হেনা মোস্তফা কামাল, মোহাম্মদ মনিরুজ্জামান প্রমুখ। তবে এখানে অকাল বেশ দীর্ঘস্থায়ী ছিল। কারণ, ওই ক’জন কবিদের পক্ষে সকল চাপ বহন করা সম্ভব ছিল না। তারা লিখেছেনও খণ্ডকালীন কাজ হিসেবে। যারা সার্বক্ষণিকভাবে গীতি রচনায় নিয়জিত ছিলেন, ছন্দ ও অন্ত্যমিলগত দুর্বলতা প্রকট ছিল। তাছাড়া কাব্যসাধনার সঙ্গে তাদের অধিকাংশেরই কোনও সংযোগ ছিল না। পরবর্তীতে প্রকৃত কবিদের আগমনে গানের ভুবন হয়ে ওঠে স্বর্ণপ্রসবা। সেই ধারা চলমান ছিল প্রায় ২০০০ সালের পর পর্যন্ত। তবে আশির দশকের শেষ থেকেই, গান নিয়ে নানা এলোমেলো ছিনিমিনি চলতে থাকে। এখানেও ক্রমে ক্রমে বেনিয়া স্বার্থের সংযোগ বৃদ্ধি পেতে থাকে। এখন তো করপোরেট কালচার নামে এমন এক সংস্কৃতির জন্ম হয়েছে, যার সঙ্গে আমাদের শিকড়ের কোনও সম্পর্ক নেই। উন্মূল অবস্থা খুব বেশি দিন চলবে, এমন ভাবারও কোনও কারণ নেই। দেয়ালে পিঠ ঠেকলেই মানুষ রুখে দাঁড়ায়। যার লক্ষণ এখনই অস্পষ্ট হলেও দেখা যাচ্ছে। কারণ, এর মধ্যে কাব্যশিক্ষায় অগ্রসর অনেকেই এগোতে শুরু করেছেন। শিল্পী আমাদের আছে। সুরস্রষ্টারা যদি অনুকরণ বা অন্যের দ্রব্য না বলে গ্রহণের অভ্যেস ত্যাগ করেন এবং সৃজনশীল হন, তাহলেই নবজাগরণ ঘটবে। আমি ঢালাওভাবে, সুরের সঙ্গে সংশ্লিষ্ট সবাইকে দোষারোপ করছি না। দোষহীনদের দেখতে পাই বলেই তো আশাবাদী হতে পারি।লেখক: কবি ও কলামিস্ট","","https://bangla.dhakatribune.com/articles/opinion/page/9"
"1632475334-1100","https://bangla.dhakatribune.com/","মতামত","https://bangla.dhakatribune.com/articles/opinion","বিশ্ববিদ্যালয়ের স্নাতক সিলেবাসভুক্ত...","https://bangla.dhakatribune.com/opinion/2021/08/16/38095","মাউশির মাধ্যমে উচ্চ মাধ্যমিক স্তরেই এই বুনিয়াদি শিক্ষা দেওয়ার জন্য শিক্ষাব্যবস্থাকে ঢেলে সাজানো যায়
বাংলাদেশ বিশ্ববিদ্যালয় মঞ্জুরি কমিশনের (ইউজিসি) নির্দেশনা অনুযায়ী, বিভিন্ন বিশ্ববিদ্যালয়ের বিভিন্ন ইনস্টিটিউট ও বিভাগে স্নাতক পর্যায়ের সব শিক্ষার্থীর জন্য বাংলা/ইংরেজি স্বাক্ষরতা (literacy) ও একটি বঙ্গবিদ্যা কোর্সের পাঠদানের বিষয়টি বাধ্যতামূলক করা হয়েছে।  এর পক্ষে ইউজিসি জানিয়েছে, স্নাতকের শিক্ষার্থীরা তাদের উচ্চশিক্ষা গ্রহণের প্রাথমিক পর্যায়ে বাংলা/ইংরেজি নামক একটি করে কোর্স পড়লে, তারা বাংলা/ইংরেজিতে কিছুটা দক্ষ হয়ে উঠবে। কিন্তু মঞ্জুরি কমিশনের এই উদ্যোগটি উচ্চশিক্ষা নীতি ও আদর্শের সঙ্গে সঙ্গতিপূর্ণ নয়। কারণ দু-একটি কোর্স পড়িয়ে শিক্ষার্থীদের বাংলা/ইংরেজিতে দক্ষ করে গড়ে তোলা সম্ভব নয়।  তাছাড়া বাংলা/ইংরেজিতে দক্ষতা বিষয়ক শিক্ষা হলো বুনিয়াদি শিক্ষার অংশ। শিক্ষার্থীরা এই শিক্ষা কালক্রমে একটি শিক্ষণ প্রক্রিয়ায় ধাপে ধাপে অর্জন করে থাকে। সেজন্য শিক্ষা-দর্শন অনুসরণে বাংলাদেশের শিক্ষাব্যবস্থা এমনভাবে সাজানো হয়েছে যে- এই বুনিয়াদি শিক্ষার কাজটি স্নাতক-পূর্ব শ্রেণিতে সম্পন্ন হয়। বর্তমান শিক্ষা ব্যবস্থায়ও বাংলা/ইংরেজি স্বাক্ষরতা অথবা বঙ্গবিদ্যা বিষয়ক কোর্স বিদ্যালয় পর্যায়ে পড়ানো হয়। আর এই শিক্ষার দায়িত্ব ন্যস্ত রয়েছে মাধ্যমিক ও উচ্চ মাধ্যমিক শিক্ষা (মাউশি) অধিদপ্তরের ওপর।মঞ্জুরি কমিশন যদি মনে করে, বিশ্ববিদ্যালয় পর্যায়ে যেসব শিক্ষার্থী ভর্তি হয়, তারা বাংলা/ইংরেজিতে অথবা বঙ্গবিদ্যা বিষয়ে যথেষ্ট জ্ঞানসম্পন্ন নয়, তবুও এই বুনিয়াদি শিক্ষা দেওয়ার দায়িত্ব তাদের ওপর বর্তায় না। এক্ষেত্রে কমিশন বরং এই বুনিয়াদি শিক্ষার ঘাটতির বিষয়টি শিক্ষা মন্ত্রণালয়কে অবহিত করতে পারে, যেন মাউশির মাধ্যমে উচ্চ মাধ্যমিক স্তরেই এই বুনিয়াদি শিক্ষা দেওয়ার জন্য শিক্ষাব্যবস্থাকে ঢেলে সাজানো যায়। সে একই কারণে বিভিন্ন বিশ্ববিদ্যালয় কোনোমতেই এই বুনিয়াদি শিক্ষার দায়িত্বটা নিজের ঘাড়ে নিতে পারে না। বিষয়টি বিবেচনায় নেওয়া হলে, বর্তমানে বিভিন্ন বিশ্ববিদ্যালয়ের স্নাতক পর্যায়ে চালু বাংলা/ইংরেজি কোর্সের কারিকুলামের বিষয়বস্তু পুনর্বিন্যাস করা প্রয়োজনীয়তাটি আমাদের সামনে আসে।    এ সম্পর্কে আমাদের সামনে জাপানের কয়েকটি বিশ্ববিদ্যালয়ের উদাহরণ রয়েছে। সে সব বিশ্ববিদ্যালয়ের অনুসরণে বিভিন্ন বিশ্ববিদ্যালয়ের বাংলা/ইংরেজি শিক্ষা কার্যক্রম পুনর্বিন্যাস করা যেতে পারে। এই পুনর্বিন্যাস অনুযায়ী বাংলা/ইংরেজি কোর্সের বিষয়বস্তু হবে নিম্নরূপ:- ইংরেজি বিষয়ের কারিকুলামের বিষয়বস্তু: ৪ বছরের জন্য নির্ধারিত সম্পূর্ণ সিলেবাস থেকে বিভাগ সংশ্লিষ্ট শাস্ত্রের টেক্সট বুক থেকে সংগৃহীত গুরুত্বপূর্ণ কনসেপ্ট, টার্ম অ্যান্ড টার্মিনোলজিস।- বাংলা বিষয়ের কারিক্যুলামের বিষয়বস্তু: চার বছরের জন্য নির্ধারিত সম্পূর্ণ সিলেবাস থেকে বিভাগ সংশ্লিষ্ট শাস্ত্রের পাঠ্যপুস্তক থেকে সংগৃহীত গুরুত্বপূর্ণ শব্দ, ধারণা ও পরিভাষা। বাংলা/ইংরেজি বিষয়ে দক্ষ সংশ্লিষ্ট বিভাগের শিক্ষকরাই উক্ত দু'টি পাঠদানে নিয়োজিত হলে, একই সাথে জ্ঞানীয় প্রবণতা (scholstic apptitue) ও বাংলা/ইংরেজিতে দক্ষতা গড়ে উঠবে। কিন্তু বর্তমানে চালু বাংলা/ইংরেজি কোর্সের মাধ্যমে এই লক্ষ্য অর্জিত হচ্ছে না।উক্ত বিষয়টি বিবেচনায় নিয়ে বিভিন্ন বিভাগে বর্তমানে চালু বাংলা/ইংরেজি কোর্সের কারিকুলামের বিষয়বস্তু ও তা পাঠদানের জন্য সংশ্লিষ্ট বিভাগীয় শিক্ষক নিয়োগ করা হলে, বর্তমান বাংলা/ইংরেজি কোর্সের বিকল্প হিসেবে শাস্ত্র সংশ্লিষ্ট জ্ঞানীয় প্রবণতা বৃদ্ধিতে সহায়ক ভাষা শিক্ষাব্যবস্থা কায়েম হবে।ড. এ.বি.এম. রেজাউল করিম ফকিরঅধ্যাপক, জাপানি ভাষা ও সংস্কৃতিপরিচালক, আধুনিক ভাষা ইনস্টিটিউটপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","",""
"1632475031-1055","https://bangla.dhakatribune.com/","মতামত","https://bangla.dhakatribune.com/articles/opinion","হিরো আলম ও আমাদের শ্রেণী বিদ্বেষী...","https://bangla.dhakatribune.com/opinion/2018/11/14/4644","আমিও দেখতে খাটো আর কৃশকায়। আমার থুৎনির দিকটাও দেখতে বানরের সাথে অনেকটা মিল আছে। আমিও হিরো আলমের মতন...
আমাদের চিন্তাভাবনা কি এখনো তীব্রমাত্রায় ক্লাস নির্ভর বা শ্রেণী সচেতন? কথাটা মনে এলো হিরো আলমের নির্বাচনী মনোনয়ন ফর্ম তোলার পর 'সুশীল-শিক্ষিত' ও অপেক্ষাকৃত আর্থিকভাবে স্বচ্ছল নাগরিকদের ফেসবুক প্রতিক্রিয়া দেখে। পাশাপাশি, মেইনস্ট্রিম মিডিয়াতেও তাকে দেখা গেলো। একটি টেলিভিশনের সংবাদ-বিশ্লেষণী এক অনুষ্ঠানের শ্রদ্ধেয় একজন অতিথি হিরো আলমকে জিজ্ঞেস করলেন, ''আপনি তো এমনিতেই অনেক বিখ্যাত, আবার রাজনীতিতে আসা কোন উদ্দেশ্যে? কী করতে চান রাজনীতিতে?"" আপাতঅর্থে প্রশ্নটি নিরীহই বটে। কিন্তু, 'অনেক বিখ্যাত' শব্দটাতে আমার কান আটকে গেছে। তাছাড়া এই শব্দ-দ্বয় ডেলিভারি দেবার সময় বক্তার স্বরটাও লক্ষনীয়।বাংলাদেশে শ্রেণীভেদে হিরো আলমের গ্রহণ যোগ্যতা, তাকে নিয়ে ফেসবুকীয় সুশীলীয় ট্রল ইত্যাদি বিষয়ে যারা অবগত আছেন তারা এই প্রশ্নটির ডেলিভারি শুনতে-শুনতেই অনুভব করবেন যে, প্রশ্নটিও আসলে একধরনের ‘বুলিং’-এরই নামান্তর।হিরো আলমকে এনে সাক্ষাতকারের নামে যেভাবে বিনোদন করা হয়েছে বা সার্কাস হিসেবে প্রতিষ্ঠা করা হয়েছে সেভাবে কি অন্যান্য তারকা যেমন সঙ্গীতশিল্পী কণকচাপা ও বেবী নাজনীন, চিত্রনায়ক সোহেল রানা, অভিনেতা ডিপজল, নায়িকা কবরী ও ময়ূরী ও অন্যান্যদের এনেও করা হয়েছে বা হবে? কিংবা আমাদের কোটি মানুষের প্রাণপ্রিয় মাশরাফিকে কি এই প্রশ্নটা করা হয়েছে এভাবে গলা টানতে-টানতে যে, ''আপনি তো এম্নিতেই অনেক বিখ্যাত, আবার রাজনীতিতে আসা কোন উদ্দেশ্যে? কী করতে চান রাজনীতিতে?""এবারে যারা নির্বাচনের মনোনয়ন কিনেছেন, তাদের মধ্যে মাশরাফির চেয়ে বিখ্যাত কে আর আছেন? তাহলে 'অনেক বিখ্যাত' শব্দ-বন্ধ কি হিরো আলমের চেয়ে মাশরাফিকেই বেশি মানায় না? হিরো আলমের এমপি হবার যোগ্যতা নাই থাকতে পারে। তাকে চূড়ান্ত মনোনয়ন দেয়া নাই হতে পারে। বা চূড়ান্ত মনোনয়ন দেয়া হলেও সে ভোটে ফেল করতে পারে। সেটি ভিন্ন প্রসঙ্গ। কিন্তু একজন নাগরিক হিসেবে 'হিরো আলম' নিজেকে 'এমপি'র আসনে আসীন' ব্যক্তি হিসেবে কল্পনা করতে পারার সাংবিধানিক অধিকার তার আছে। আর নির্বাচন কমিশনের বিধি-বিধানও তাকে দিয়েছে মনোনয়ন ফর্ম তোলার অধিকার।কিন্তু  হিরো আলম 'আনস্মার্ট', 'অশিক্ষিত', 'গরীব' 'ফকিন্নির পুত' 'মুর্খ' (এই কথাগুলো আমি ফেসবুকে এই দুই দিনে হিরো আলমকে নিয়ে লোকের কমেন্টে পড়েছি) তাই সে নির্বাচনের মনোনয়ন ফর্ম কিনতে পারবে না বলেই সাব্যস্ত করেছে আমাদের সুশীল মন।  তাই, আমাদের 'সুশীলীয় সেট অফ ভেল্যুজ' বা মূল্যবোধের ছাঁকনি দিয়ে মেপে আমরা হিরো আলমকে সাব্যস্ত করেছি 'বিলো এভারেজ' বা গড়পড়তার নিচে বলে এবং তাকে  সাব্যস্ত করেছি 'নট আপ টু দি মার্ক' অর্থাৎ 'আমার মাপে সে যাচ্ছে না'  বলে।কিন্তু এই সুশীলরাই আবার দেখি সাবোলটার্নদের পক্ষে নানাখানে কথা বলেন। তারাই আবার শ্রেনী-বর্ণ ও জাত্যাভিমানের বিরুদ্ধে অবস্থান নেন। আমরা নিম্নবর্গের সংস্কৃতি নিয়ে গালভরা কথা বলি। কিন্তু একজন প্রকৃত নিম্নবর্গের মানুষ যখন নির্বাচনে লড়াই করবার জন্য মনোনয়ন ফর্ম কিনেছেন মাত্র, সেটিই 'সুশীল-শিক্ষিত' সমাজ মেনে নিতে পারছে না। তাকে নিয়ে আমরা বুলিং করতে ছাড়ছি না। তাকে নিয়ে 'মজা' নিতে ছাড়ছি না। তাকে পরোক্ষে 'র্যা গ' দিতে ছাড়ছি না। হিরো আলমের পক্ষে বা বিপক্ষে আমি নই। সে এমপি হবার যোগ্য না-কি যোগ্য নয় সেই প্রসঙ্গেও আমি আলোচনায় যাচ্ছি না। কিন্তু আমার বলার মূল বিষয় 'শ্রেণী বিদ্বেষী মন'। অর্থাৎ অত্যন্ত পরিতাপের সাথে লক্ষ্য করা যাচ্ছে যে, আমাদের সুশীল মন কতটা বর্ণবাদী ও শ্রেণী-বিদ্বেষী সেটিই ঠেলে বের হয়ে আসছে হিরো আলমের ঘটনায়।আপনি ফেয়ার এন্ড লাভলীর বিজ্ঞাপনের বিরোধীতা করেন। কারণ এটি সমাজে বর্ণবাদ ছড়ায় বলে আপনি মনে করেন।আফ্রিকান বংশোদ্ভুত কাউকে তার গায়ের বর্ণের কারণে কৃষ্ণাঙ্গ বলা হলে সেটি আপনার সুশীল মনে কষ্ট দেয়। সেটিকে আপনার সুশীল মন বর্ণবাদ বলে চিহ্নিত করতে পারে।আপনি এশিয়ান বলে, আপনার চামড়া বাদামী বলে, সাদা চামড়ার দেশে কোনো বিমান বন্দরে আপনাকে যখন অন্যের চেয়ে বেশী সময় ধরে চেক করার নামে ভোগান্তি দেয়, আপনার পাসপোর্টটা যখন অহেতুক হাতে নিয়ে উল্টেপাল্টে নেড়ে-চেড়ে দেখে, আপনার নামের আগে মোহাম্মদ লেখা দেখে যখন আপনাকে অতিরিক্ত আরো কিছু প্রশ্ন করে ‘হিউমিলিয়েট’ বা ‘অপদস্ত’ করে তখন আপনি বিরক্ত হন এবং এই বিরক্তিকে যৌক্তিক মনে করেন।  কিন্ত হিরো আলম 'শুদ্ধ ভাষায় ঠিক মতন মনোনয়ন শব্দটা উচ্চারণ করতে পারে না' বলে, সে দেখতে 'আনস্মার্ট' বলে 'অশিক্ষিত' বলে তাকে যখন সামাজিক যোগাযোগ মাধ্যমে ট্রল করেন, তাকে যখন খারিজ করে দেন তখন কি সেটি বর্ণবাদী আচরণ নয়, মহামান্য? বাংলাদেশের 'সবচেয়ে খ্যাতিমান ও অভিজাত' একটি বাংলা পত্রিকার একটি খবরেও হিরো আলমের একটি সাক্ষাৎকার প্রকাশ হতে দেখলাম। সাক্ষাৎকারটিতে হিরো আলমের বক্তব্যের পুরো অংশ বগুড়ার আঞ্চলিক ভাষায়। আর রিপোর্টারের ভাষা 'মান বাংলায়'। এই ইন্টারভিউটা পড়েই মাথায় এলো 'বিটুইন দি লাইন্স' কথাটা। ভাবে-ভঙ্গিতে কাউকে সম্মান দেয়ার 'ভং' ধরেও আপত্তিকর কোনো শব্দ ব্যবহার না করে ও কী করে বহু কথা বলে দেয়া যায় তা এই সমাজ জানে।তাই, সামাজিক যোগাযোগ মাধ্যমে প্রকাশিত প্রতিক্রিয়া, মেইনস্ট্রিম গাণমাধ্যমের আচার-আচরণ দেখে মনে হলো, বাংলাদেশে আঞ্চলিক ভাষা আতরাফ বা নিম্নবর্গ বা চাষা-ভুষা বা ছোটোলোকের ভাষায় পরিণত হয়েছে। কিন্তু বাংলাদেশে আঞ্চলিক ভাষা কবে থেকে আতরাফের ভাষায় পর্যবসিত হলো? বগুড়ার মানুষ যারা আঞ্চলিক ভাষায় কথা বলেন তারা সবাই কি আতরাফ? তারা সবাই কি আনস্মার্ট? আপনাদের যাদের আত্মীয়-স্বজন বগুড়ায় আছেন তারা সবাই কি মান বাংলায় কথা বলেন? আর যারা মান বাংলায় কথা বলেন না তাদের সবার নাম কি হিরো আলমের মতন আনস্মার্টদের লিস্টে তোলা হবে?এই যে, শ্রেণী সচেতনতা, এই যে আপনার 'মানে এবং মাপে' পৌঁছাতে না পারলেই আরেকজনকে 'ডি-ক্লাস' বা শ্রেণীচ্যুত করে দেওয়ার মাধ্যমে তাকে বালখিল্য ও হাস্যস্পদ করে তোলা এটি কি অন্যায় ও নীতিবিরুদ্ধ আচরণ নয়, হে সুশীল-শিক্ষিত সমাজ?আপনার মতন, ক্লাস-সচেতনতা ও উগ্র সাংস্কৃতিক আধিপত্যের  মানসিকতা থেকেই তৈরি হয়েছিল আর্য আর অনার্যের মিথ। এইজন্যই আমাদের মিথের অসুরেরা দেখতে হিরো আলমের মত কালো, খাটো, 'বিদঘুটে'। হয়তো অসুর মানেই হিরো আলমের মতন দাঁত উঁচা।হে হিরো আলমকে-নিয়ে-ট্রল-করা-সমাজ, আপনার মুখে কি নিম্নবর্গের সংস্কৃতির জয়গান তথা সাবোলটার্ন সোসাইটির কালচারাল ফাইট বা এই ভূখন্ডের মিথের সেলিব্রেটি-অসুর রাবণের পক্ষে গান গাওয়াটা মানায়? একটু ভেবে দেখবেন। আমিও প্রকৃতই হিরো আলমের সমাজের একজন। নগরের সুশীল দেবতা আর অশিক্ষিত-গরীব-আনস্মার্ট গেঁয়ো অসুরের এই দ্বিধা বিভক্ত সমাজে আমি আসলে অসুরগোত্রভুক্ত। আমি কৃষক ও গরিব সমাজের মানুষ। আমার পাড়ার খেলার সাথীরা বড় হয়ে কেউ গার্মেন্টেসে কাজ করতে গেছে, কেউ ওয়ার্কশপ দিয়েছে, কারো কৈশোরে বিয়ে হয়ে গেছে, কেউ রোগে ভুগে মরে গেছে। অপেক্ষাকৃত অবস্থাপন্নরা অর্থনৈতিকভাবে ভালো আছে। তবে, আমার পাড়ায় খেলার সাথীদের বেশির ভাগই 'মান বাংলায়' কথা বলে না। তারা কথা বলে আঞ্চলিক ভাষায়। আমার বংশেও এলিট বা অভিজাত কেউ নেই; কিউ ছিল না কোনো কালে। তারাও আঞ্চলিক ভাষায় কথা বলেন। আমার বাবা আমাকে কিশোরগঞ্জের আঞ্চলিক ভাষায় 'পুত' বলে ডাকতেন। আমার মা আজো আমাকে দরদ ঢেলে 'পুত' বলে ডাকেন। 'সুশীল সমাজে' গেলেও আমার মা তার নিজের স্বচ্ছন্দ ভাষায় কথা বলেন। বুলি পাল্টে তাকে 'সুশীলিয় মান-বাংলার-বুলি' নিতে হয় না। আমি খেটে-খাওয়া পরিবারের মানুষ। আমার আত্মীয়-স্বজনেরাও সব গরীব। আমার বন্ধু-স্বজনদের মতন এবং হিরো আলমের মতন বাংলাদেশে এমন আরো কয়েক কোটি গরীব 'অ-সুশীল' আছেন যারা সুশীলীয় ‘হাই ক্লাস কালচার’ বোঝে না। তারা সুশীলীয় হাই-আর্ট-কালচারের সাথে নিজেদের রিলেট করতে পারেন না। তারা সুশীলদের সাথে ‘এলিয়েনেটেড’ বা বিচ্ছিন্ন বোধ করে। অবশ্য সুশীলরাও যে তাদের সাথে একাত্মবোধ করেন না তার প্রমাণ সামাজিক যোগাযোগ মাধ্যমের অগণিত স্ট্যাটাস ও কমেন্ট। আমার উপর রাগ নিয়েন না। পারলে ক্ষমা-ঘেন্না করে দিয়েন। আর না পারলে সত্য বলার ধৃষ্টতা দেখানোর অপরাধে আমাকে নিয়েও ইচ্ছা হলে ট্রল করতে পারেন। আমিও দেখতে খাটো আর কৃশকায়। আমার থুৎনির দিকটাও দেখতে বানরের সাথে অনেকটা মিল আছে। আমিও হিরো আলমের মতন নিম্নবর্গের বিধায় আমারও কোনো প্রতিরোধ নেই।নিম্নবর্গের প্রতিরোধ থাকে না বলেই তারা নিম্নবর্গ থেকে যায়। উচ্চবর্গেরা সব অর্জুনের মতন রাজরক্ত বহন করেন। আর হিরো আলমরা সব একলব্য। তাদেরকে আপনাদের সাথে এক পংক্তিতে বসতে না দেয়াই শ্রেয়।
আফরোজা সোমা, কবি ও সাংবাদিকতা বিষয়ে শিক্ষক","8","https://bangla.dhakatribune.com/articles/opinion/page/8"
"1632474358-949","https://bangla.dhakatribune.com/","মতামত","https://bangla.dhakatribune.com/articles/opinion","২৯৪ দিনের কারাবাস থেকে মুক্তি দিল...","https://bangla.dhakatribune.com/opinion/2021/02/27/32302","গত বছরের ৬ মে গ্রফতার করা হয়েছিল তাকে, তারপর থেকে কারাগারেই বন্দি ছিলেন তিনি
মুশতাক আহমেদ কে ছিলেন? তিনি কি খুনের আসামি ছিলেন? না। তিনি মানুষের লাখ লাখ টাকা লুটেছেন? না। তিনি কি দুর্নীতিবাজ ছিলেন? না। তিনি কি চরমপন্থী ছিলেন যে গণহত্যার ষড়যন্ত্র করছিলো? না। তিনি কি আইন-শৃঙ্খলা রক্ষার জন্য হুমকি ছিলেন? না। তিনি কি দেশের সার্বভৌমত্ব ঝুঁকিতে ফেলেছিলেন? না।তাহলে তিনি কে? তিনি একজন লেখক, চিন্তাবিদ ও সমালোচক যে তার চারপাশের এবং সমাজের চিত্র তুলে ধরার জন্য নির্দ্বিধায় তার চিন্তাভাবনাগুলো ছড়িয়ে দিচ্ছিলেন। তার এই ধরনের বৌদ্ধিক অনুশীলন একটি সভ্য, গণতান্ত্রিক সমাজের আদর্শের অংশ যা মানবাধিকার এবং আইনের শাসনকে সম্মান করে। কিন্তু তার এই চিন্তা এমন দেশ স্বাগত জানায় না যে দেশে ডিজিটাল সুরক্ষা আইন আছে। লেখক মুশতাক আহমেদের জন্য তার মত প্রকাশের স্বাধীনতার চর্চা এই কালো আইনে একটি মারাত্মক অপরাধ। এর জন্য গত বছরের ৬ মে গ্রফতার করা হয়েছিল তাকে। তারপর থেকে কারাগারেই বন্দি ছিলেন তিনি। তার বিরুদ্ধে কী অভিযোগ ছিলো “সরকারবিরোধী অপপ্রচার এবং গুজব ছড়িয়ে দেওয়া” ছিল মুশতাকের বিরুদ্ধে পুলিশের আনা অভিযোগ। তিনি জামিনের জন্য আবেদন করেছিলেন যা আদালত বারবার নাকচ করে এবং নয় মাস তাকে জেলে বন্দি রাখা হয়। সর্বশেষ গত মঙ্গলবার (২৩ ফেব্রুয়ারি) জামিনের আবেদন করে আদালতে চূড়ান্ত উপস্থিত হয়েছিলেন, তবে আবারও তার আবেদন নামঞ্জুর করা হয় এর দু'দিন পরেই তিনি অসুস্থ হয়ে পড়েন এবং কারাবাসের ২৯৫তম দিনে কাশিমপুর কেন্দ্রীয় কারাগারে মারা যান।বাংলাদেশে ক্ষুদ্র অপরাধী, শক্তিশালী জঙ্গি, ব্যাংক লুণ্ঠনকারী ও ""ওয়ান্টেড"" অপরাধীদেরও জামিন দেওয়া যেতে পারে। কিন্তু ডিজিটাল সুরক্ষা আইনের আওতায় গ্রেফতারকৃত লেখক, কার্টুনিস্ট বা ফটোগ্রাফারদের জামিন আবেদন মঞ্জুর আরও কঠিন হয়ে পড়ে। মুশতাক আহমেদ জামিন আদায় করতে সক্ষম না হলেও জামিনের পরিবর্তে মৃত্যু তাকে সমস্ত কিছু থেকে মুক্তি দিয়েছে।ফটোসাংবাদিক শফিকুল ইসলাম কাজল শারীরিকভাবে অসুস্থ হয়ে ২৯০ দিন পর জেল থেকে বেরিয়েছেন। মুশতাক আহমেদের বিরুদ্ধে করা একই মামলার অপর অভিযুক্ত কার্টুনিস্ট আহমেদ কবির কিশোর এখনও অসুস্থ অবস্থায় কারাবন্দি রয়েছেন। মুশতাক আহমেদের মৃত্যুর জন্য আমাদের কাকে দোষ দেওয়া উচিত? রাষ্ট্র, আইন প্রয়োগকারী সংস্থা নাকি আইনের শাসনকে?আমরা সবাই কি তার মৃত্যুর জন্য দায় গ্রহণ করব না?","3","https://bangla.dhakatribune.com/articles/opinion/page/3"
"1632474587-992","https://bangla.dhakatribune.com/","মতামত","https://bangla.dhakatribune.com/articles/opinion","ক্রমবর্ধমান সংখ্যা কোভিড-১৯ সঙ্কট সম্পর্কে...","https://bangla.dhakatribune.com/opinion/2020/06/04/23987","কোভিড-১৯ আক্রান্তের সংখ্যা বৃদ্ধিতে আশংকাজনক ইঙ্গিতসমূহ বিবেচনা করে, বাংলাদেশের অবশ্যই লকডাউন বলবৎ রাখার দিকে নজর দেওয়া উচিৎ 
মে মাসের শুরু থেকেই, বাংলাদেশ ধীরেধীরে কোভিড-১৯ মহামারির বিশ্বতালিকায় জায়গা করে নিয়েছে। বিশ্বস্ত স্থানীয় ও আন্তর্জাতিক তথ্যসূত্র থেকে প্রাপ্ত খবরে জানা যায়, বাংলাদেশের অবস্থান বিশ্বে কোভিড-১৯ সংক্রমণের হটস্পট হিসেবে স্থান করে নিচ্ছে, যদিও তার ভয়াবহতা এখনও দৃশ্যমান নয়। বাংলাদেশ সম্পর্কে নিম্নোক্ত নিখুঁত পর্যালোচনা লকডাউন শিথিল করার বর্তমান সিদ্ধান্তের বিরোধিতা করে এবং নমুনা পরীক্ষার ক্ষেত্রে আরও কঠোর হয়ে ওঠার পক্ষে মত দেয়।আক্রান্ত শনাক্তের বিচারে বিশ্বে ২১তম, এপ্রিলে অবস্থান ছিলো শীর্ষ ৪০এর বাইরেআক্রান্ত শনাক্তের সংখ্যার যে তথ্য তা কোভিড-১৯এর বিস্তারের ক্ষেত্রে একটি অপরিশোধিত, পশ্চাৎপদ হিসাব হলেও, বেশ ভালোভাবেই বুঝিয়ে দেয় একটি দেশ কোন অবস্থানে দাঁড়িয়ে রয়েছে। এই মুহূর্তে যুক্তরাষ্ট্র প্রায় ২০ লাখ আক্রান্ত নিয়ে তালিকার শীর্ষে অবস্থান করছে। যেখানে ব্রাজিল রয়েছে দ্বিতীয়, রাশিয়া তৃতীয় ও যুক্তরাজ্য চতুর্থ অবস্থানে।বাংলাদেশের অবস্থান যেভাবে লাফিয়ে সামনের দিকে উঠছে তাতে চীনকেও পেছনে ফেলার নির্দেশ দিচ্ছে। এই ক্রমবর্ধমান বৃদ্ধি জুন শেষ হওয়ার আগেই বাংলাদেশকে ১৭তম অবস্থানে নিয়ে যাবে বলে আশংকা করা যাচ্ছে।  দৈনিক সংক্রমণ বৃদ্ধির হারে বিশ্বে নবম, একমাস আগেও শীর্ষ ৪০ দেশের বাইরে ছিলোশনাক্ত বৃদ্ধির সংখ্যা একটি বড়ধরনের ইঙ্গিত যা, একটি দেশের কোভিড-১৯এর প্রত্যাশিত ভবিষ্যত তীব্রতার চিত্র তুলে ধরে। বাংলাদেশ গত ১ জুনের তথ্যমতে, বর্তমানে বিশ্বের নবম সর্বোচ্চহারে কোভিড-১৯ আক্রান্তর সংখ্যা বৃদ্ধির দেশ। যা দেখে প্রতীয়মান হয় যে আগামী কয়েক সপ্তাহের মধ্যেই বাংলাদেশের পরিস্থিতি কোভিড-১৯ সংক্রমণের দিক থেকে বিশ্বের অন্যতম বাজে অবস্থানে পৌঁছাবে। বাংলাদেশ, ভারত, পাকিস্তান তিনদেশ মিলে তালিকায় নিজেদের অবস্থান ধরে রাখছেতিনটি দেশের মধ্যে কোভিড-১৯ সংক্রমণ ও সংক্রমণের বৃদ্ধিতে বেশ মিল দেখা যাচ্ছে। যদিও একমাস আগেও সংক্রমণ বৃদ্ধির হার বিচারে শীর্ষ ১০ দেশের মধ্যে এদের কোনটিই ছিলো না। তবে এই মুহূর্তে বাংলাদেশের অবস্থান নবম, পাকিস্তান ষষ্ঠ ও ভারত রয়েছে চতুর্থ স্থানে। এই তিন দেশ বর্তমানে ব্রাজিলকে অনুসরণ করছে, যেখানকার জনসংখ্যা ২১ কোটি ২০ লাখ এবং এই মুহূর্তে দৈনিক সংক্রমণ বৃদ্ধির হিসাবে দেশটি বিশ্বে প্রথম অবস্থানে রয়েছে।ভারতের প্রতি একজন আক্রান্তর তুলনায় বাংলাদেশে আক্রান্তর হার ২.৫ বাংলাদেশে গত কয়েক সপ্তাহ ধরে ভারতের ২৫% আক্রান্ত প্রত্যক্ষ করছে, যেখানে ভারতের জনসংখ্যা বাংলাদেশের তুলনায় ৯গুণ বেশি। তাই এই ক্রমবর্ধমান বৃদ্ধি এই ইঙ্গিত দেয় যে বাংলাদেশ খুব শীঘ্রই ভারতের সঙ্গে থাকা ব্যবধান কমিয়ে আনবে।কোভিড-১৯এ মৃত্যুতে শ্রদ্ধার সাথে ভারতকে অনুসরণ করাতথ্যানুযায়ী, ভারতে কোভিড-১৯ এর কারণে প্রতি মৃত্যুর বিপরীতে বাংলাদেশ ০.৯২টি মৃত্যুর রেকর্ড করেছে, যার অর্থ এই যে দু’টি দেশই মৃত্যুর হার নিয়ে প্রায় একই পথ অনুসরণ করছে। তবে, বাংলাদেশের শনাক্তের হার দ্রুত বাড়ার সাথেসাথে এবং লকডাউন শিথিলকরণের ফলে মৃত্যুর হার খুব শীঘ্রই ভারতের চেয়ে বেশি হয়ে যাওয়ার আশংকা রয়েছে।জনসংখ্যার ঘনত্বের দিক থেকে ১০১তম, যা নির্দেশ করে বৃদ্ধি সবে শুরু হয়েছেবাংলাদেশ প্রতি ১০ লাখে ৩১৬ জন কোভিড-১৯ আক্রান্ত রোগী শনাক্তের তথ্য দিয়েছে, যা পাকিস্তানের একেবারেই কাছাকাছি। দেশটিতে প্রতি ১০ লাখে ৩৩৫ জনের শনাক্ত হওয়ার তথ্য রয়েছে। সার্ক-ভুক্ত তিনটি প্রতিবেশী দেশ জনসংখ্যার ঘনত্বের বিচারে বিশ্বতালিকায় নিচের দিকে অবস্থান করছে। বাংলাদেশের অবস্থান ১০১, পাকিস্তান ৯৮ ও ভারত রয়েছে ১৪৫তম অবস্থানে।এটি কি আমাদের জন্য খুব আশাবাদী হওয়ার মত কোনও খবর? মোটেও না। ব্রাজিল এই মুহূর্তে রয়েছে ৩৫তম অবস্থানে এবং বাংলাদেশ গত কয়েক সপ্তাহে তালিকার প্রথম দিকে লাফিয়ে উঠছে। আবার অন্যদিকে, শীর্ষে থাকা যুক্তরাষ্ট্রর অবস্থান ধীরেধীরে নেমে আসছে।   নমুনা পরীক্ষায় অনেক পিছিয়ে বাংলাদেশনানাবিধ অশনিসংকেতের মধ্যেও এপর্যন্ত বাংলাদেশে মাত্র ৩,২০,০০০ জনের নমুনা পরীক্ষা করেছে, যা দেশটির মোট জনসংখ্যার মাত্র ০.২%। পাকিস্তানে যেখানে প্রতি ১০০ জনের কোভিড-১৯ পরীক্ষা হয়েছে, সেখানে বাংলাদেশের হয়েছে ৭৭জনের এবং ব্রাজিলে প্রতি ১০০ জনের মধ্যে পরীক্ষা হয়েছে মাত্র ৪৫জনের। কোভিড-১৯ আক্রান্তের সংখ্যা বৃদ্ধিতে আশংকাজনক ইঙ্গিতসমূহ বিবেচনা করে, বাংলাদেশের অবশ্যই লকডাউন ধরে রাখার দিকে নজর দেওয়া উচিৎ। একইসাথে তিনটি কাজ করে যেতে হবে, তা হলো-পরীক্ষা, পরীক্ষা ও পরীক্ষা। সংখ্যা হাজারো কথা বলে। আর এক্ষেত্রে ক্রমশঃ বৃদ্ধি পাওয়া সংখ্যা খুব ভালো কোনও ইঙ্গিত দিচ্ছে না।
বাংলাদেশি বংশোদ্ভূত মোহাম্মদ তোফায়েল চৌধুরী পিডব্লিউসি অস্ট্রেলিয়ায় একজন অংশীদারপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
"1632475126-1068","https://bangla.dhakatribune.com/","মতামত","https://bangla.dhakatribune.com/articles/opinion","জলবায়ু পরিবর্তনে মৎস্য সম্পদের উপর...","https://bangla.dhakatribune.com/opinion/2021/04/05/33420","জলবায়ু পরিবর্তনের প্রভাবে ইতোমধ্যেই দেশীয় প্রজাতির মাছের প্রজনন ও উৎপাদনের ওপর বিরূপ প্রভাব পড়েছে 
এক সময়ের প্রবাদ “মাছে ভাতে বাঙালি”-এখনো অনেক বৃদ্ধ মানুষকে নষ্টালজিক করে তোলে। তাদের হাসি মুখের সেই সুখস্মৃতি মুগ্ধ হয়ে শোনে এ প্রজন্মের মানুষরাও। আগে দেশের যে কোনো নদ-নদী, খাল-বিল-জলাশয়ে প্রাকৃতিকভাবে পর্যাপ্ত মাছ পাওয়া গেলেও এখন তা কমে গিয়েছে বহুগুণ। বর্তমানে কৃত্রিমভাবে মাছ উৎপাদন করে প্রাণীজ আমিষের চাহিদা পূরণের জন্য সর্বাত্মক চেষ্টা চলছে। বাংলাদেশ অর্থনৈতিক সমীক্ষা ২০১৮-তে প্রকাশিত এক পরিসংখ্যানে দেখা যায়, “দেশের মোট জিডিপি’র ৩.৫৭% এবং কৃষিজ জিডিপি’র এক-চতুর্থাংশের বেশি (২৫.৩০%) মৎস্যখাতের অবদান রয়েছে।” তবে বৈশ্বিক জলবায়ু পরিবর্তনের প্রভাব মৎস্য সম্পদের উপর বিরুপ প্রভাব ফেলছে বলে জেলে, গবেষক ও বিশেষজ্ঞরা বলছেন। জলবায়ু পরিবর্তনের বিষয়টি আসলে কী? বিশ্বের উন্নত দেশগুলো তাদের জীবন-যাপনের জন্য ব্যাপকভাবে যে ধরনের উপকরণ ব্যাপকভাবে ব্যবহার করে (যেমন, এয়ারকন্ডিশন, রেফরিজারেটর ইত্যাদি) এগুলো থেকে ক্লোরোফ্লোরো কার্বন (সিএফসি) নামে এক ধরনের গ্যাস নির্গত হয়। যা বায়ুমন্ডলের ওজন স্তরে গিয়ে আটকা পড়ে। এ গ্যাস ভাঙে না বা এটি কোনোভাবে বায়ুমন্ডলে মিশে যায় না। এটি বায়ুমন্ডলে এমনভাবে কাজ করে যার ফলে দিন দিন পৃথিবীর তাপমাত্রা বৃদ্ধি পাচ্ছে এবং আটলান্টিকের বরফ গলে যাচ্ছে। এর সাথে সমুদ্রের উষ্ণতা বৃদ্ধি এবং সমুদ্রপৃষ্টের উচ্চতাও বেড়ে যাচ্ছে। সিএফসি এভাবে জলবায়ু ও আবহাওয়ার পরিবর্তন ঘটাচ্ছে। এতে সমগ্র জীবজগৎ দারুণভাবে ক্ষতিগ্রস্থ হচ্ছে।  জলবায়ুর পরিবর্তনের প্রভাব বিশ্বের অন্যান্য দেশগুলোর মধ্যে বাংলাদেশে সবচেয়ে বেশি বলে মনে করছেন বিশেষজ্ঞরা। তথ্য মন্ত্রণালয়ের অতিরিক্ত সচিব এস এম মঞ্জুরুল হান্নান খান পরিবেশ নিয়ে কাজ করেছেন দীর্ঘদিন। তিনি বলেন, “জলবায়ু পরিবর্তনের প্রভাবে অন্যান্য দেশের মতো আমাদের দেশেও তাপমাত্রা বৃদ্ধি পেয়েছে এবং বৃষ্টিপাতের পরিমাণ ও ধরনে যে পরিবর্তন লক্ষ্য করা যাচ্ছে তাতে মৎস্য প্রজনন ও উৎপাদনের ক্ষেত্রে বিরূপ প্রভাব পড়ছে। বিশেষ করে দেশীয় প্রজাতির মাছের ক্ষেত্রে এ প্রভাব সরাসরি পড়ছে। বঙ্গোপসাগরের তাপমাত্রা এবং সমুদ্রপৃষ্টের উচ্চতাও বৃদ্ধি পেয়েছে কয়েকগুণ। এসব বিবেচনা করে তা মোকাবিলার জন্য মৎস্য অধিদপ্তরের আরো গবেষণা করা প্রয়োজন।”বাংলাদেশ মৎস্য গবেষণা ইন্সটিটিউট (বিএফআরআই)-এর বৈজ্ঞানিক কর্মকর্তা অভিজিৎ বসু বলেন, “জলবায়ু পরিবর্তনের সরাসরি প্রভাব দেশীয় প্রজাতির মাছের উপর পড়ছে। সমুদ্রের জোয়ারের সময় লোনা পানি বৃদ্ধি পেয়ে তা যখন নদী, জলাশয় কিংবা পুকুরে ঢুকে পড়ে তখন সেখানকার দেশীয় প্রজাতির মাছের জন্য সেটা যথেষ্ট ক্ষতির কারণ হিসেবে দেখা দেয়। লবণাক্ত পানির জন্য দেশীয় প্রজাতির মাছের প্রজনন ক্ষমতা কমে যায়। ঐ পানিতে মাছ প্রজনন করতে পারে না। মাছের ডিমগুলো নিষিক্ত না হয়ে তাদের মলের সাথে বেড়িয়ে যায়। এজন্য দেশীয় প্রজাতির মাছের উৎপাদন দিন দিন কমে যাচ্ছে।” তিনি আরো বলেন, “তবে জলবায়ু পরিবর্তনের ক্ষতিকর প্রভাব এখনও ইলিশের উপর সেভাবে পড়ছে না। কেননা, জলবায়ু পরিবর্তনের ফলে ইলিশের ওপর নেতিবাচক প্রভাব মোকাবিলায় এবং ইলিশের সুরক্ষা ও উৎপাদন বৃদ্ধির জন্য সরকারের দীর্ঘমেয়াদী পরিকল্পনা অর্থাৎ মৎস্য অধিদপ্তর ও বিএফআরআই-এর গবেষণা, সময়োপযোগী পদক্ষেপ এবং সামগ্রিক প্রচেষ্টাই এ মাছকে টিকিয়ে রাখছে। আগামীতে জলবায়ু পরিবর্তনের প্রভাব যাতে ইলিশকে ক্ষতিগ্রস্থ করতে না পারে সে জন্য আমাদের সব সময় সতর্ক এবং সচেতন থাকতে হবে।” মৎস্য অধিদপ্তর কর্তৃক প্রকাশিত এক পরিসংখ্যানে দেখা যায়, “জিডিপিতে ইলিশ মাছের অবদান শতকরা প্রায় ১ ভাগ। বর্তমান সরকারের সময়োপযোগী ও কার্যকর পদক্ষেপ গ্রহণের ফলে বিগত দশ বছরে ইলিশ উৎপাদনের গড় প্রবৃদ্ধি হয়েছে প্রায় ৫.২৬%।” গবেষকরা বলছেন, প্রধান প্রজনন মৌসুমে মা ইলিশ রক্ষা করা সম্ভব হলে প্রাকৃতিকভাবে সর্বোচ্চ পরিমাণে ইলিশের ডিম এবং পরবর্তীতে জাটকা হিসেবে পাওয়া যেতে পারে যা ইলিশ উৎপাদন বৃদ্ধিতে সহায়ক হবে। সাম্প্রতিক জলবায়ুগত পরিবর্তন বা যে কোনো কারণেই হোক ইলিশের ডিম ধারণক্ষমতা অনেকটা কমে গিয়েছে বলে জানা যায়। ইলিশ মাছের জীবনচক্রে দেখা যায়, তারা সাধারণতঃ সমুদ্রে বাস করে। ডিম ছাড়ার সময় (সাধারণত অক্টোবরে) তারা মিঠা পানিতে চলে যায়। সেখানে ইলিশের জন্ম হলে কয়েক মাস (নভেম্বর-জুন) তারা মিঠা পানিতে বাস করে। যখন তারা সাবালক হয় কিংবা সাধারণত জুলাই-আগস্টের দিকে তারা আবার সমুদ্রে চলে যায়। এভাবে মোহনা থেকে নদ-নদীর উজান এলাকা এবং উপকূল থেকে গভীর সমুদ্রে ইলিশ মাছ পরিভ্রমণ করে। ইলিশের গতিপথ কিংবা তার বসবাসের জায়গাটি কতটা সুরক্ষিত জানতে চাইলে মৎস্য অধিদপ্তরের ইলিশ শাখার উপ-প্রধান পরিচালক মাসুদ আরা মমি বলেন, “আগে ইলিশ যে জায়গাগুলোতে বাস করতো সেই জায়গাগুলো দিন দিন দূষিত হচ্ছে। সে জায়গাগুলোতে নানারকম পরিবর্তন এসেছে। যেমন, সমুদ্রের গভীরতা কমেছে এবং এর উষ্ণতা বৃদ্ধি পেয়েছে। আগে যে রাস্তা দিয়ে ইলিশ চলাচল করতো এখন তা অনেকটাই পরিবর্তন হয়েছে। আগে তাদের নার্সারি গ্রাউন্ড মেঘনার দিকে ছিলো এখন তা অনেকটাই সরে গিয়ে পদ্মার দিকে আসছে। এ রকম বিভিন্ন পরিবর্তনের মাধ্যমে ইলিশ জলবায়ু পরিবর্তনের শিকার হচ্ছে।” তবে তা যেনো ক্ষতিকর পর্যায়ে না যায় সে বিষয়ে কাজ চলছে বলে জানান অভিজিৎ বসু। পরিবেশ বিশেষজ্ঞ ড. আইনুন নিশাত বলেন, “শুধু জলবায়ু পরিবর্তনই মৎস্য সম্পদের জন্য হুমকি নয়, যেখানে এ সম্পদ বাস করে সেই সব নদী-জলাশয়ের দূষণ বন্ধ না করলে এ সম্পদ ঝুঁকির মধ্যে থেকে যাবে। এ জন্য দেশে যে সমস্ত নীতিমালা ও আইন আছে তা প্রয়োগ করতে হবে। নদী ভরাট ও বর্জ্য ফেলা বন্ধ করতে হবে। পৃথিবীর অনেক দেশেই এ সমস্যা ছিলো। তারা তা ঠিক করে নিয়েছে। এমনকি ৫০-৬০ বছর আগে টেমস নদীর অবস্থা বুড়িগঙ্গার চেয়েও খারাপ ছিলো। আমাদেরও এভাবে কাজ করতে হবে। নইলে কোনো মাছই ঠিকভাবে উৎপাদন সম্ভব হবে না।” প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","","https://bangla.dhakatribune.com/articles/opinion/page/2"
"1632475071-1061","https://bangla.dhakatribune.com/","মতামত","https://bangla.dhakatribune.com/articles/opinion","মাহাথিরের বিস্ময়কর রাজনীতি","https://bangla.dhakatribune.com/opinion/2018/05/12/49","একটি বিস্ময়ের জন্ম দিয়েছেন ৯২ বছরের মাহাথির মোহাম্মদ। আমার কাছে বিস্ময়টা তার ৯২ বছর বয়স নয়, কারণ দূরে যাওয়ার দরকার নেই, আমাদের শেরে বাংলা ফজলুল হকও এমন ইতিহাস রেখেছেন। কিংবা মাহাথির ২২ বছর প্রধানমন্ত্রী থাকার পর স্বেচ্ছায় পদত্যাগ করে ১৬ বছর পর আবার ফিরে আসাও নয়। আমার কাছে সবচেয়ে বড় বিস্ময় হচ্ছে তিনি তার আগের দল/জোট নয়, ক্ষমতায় ফিরেছেন তার প্রতিপক্ষ জোটের নেতা হয়ে।আরও সহজ করে বলি। মনে করেন প্রধানমন্ত্রী শেখ হাসিনা, যাকে আমরা এখন মাহাথির মডেল হিসেবে কল্পনা করছি বাংলাদেশের শাসন ও উন্নয়নের ক্ষেত্রে, তিনি ২২ বছর একটানা প্রধানমন্ত্রীত্ব করে অবসর নিয়েছেন। দিন কেটে যাচ্ছে। তারই শিষ্যরা পালা করে ২ বার ক্ষমতায় এসেছেন। কিন্তু তিনি দেখলেন দুর্নীতি বেড়ে গেছে, দলের অবস্থা খারাপ, আর নতুন প্রধানমন্ত্রী রাষ্ট্রীয় তহবিল তসরুফ করছেন। দলে ওনার আর পাত্তাও নেই।শেখ হাসিনা সিদ্ধান্ত নিলেন পুরনো বন্ধু-বান্ধব সহকর্মীদের নিয়ে নতুন একটা দল করবেন। করলেন। আর নির্বাচনে বিজয়ের জন্য তারই আওয়ামী লীগের চির প্রতিপক্ষ বিএনপি-জোটের সঙ্গে মিলে সেই জোটের নেতা হয়ে নির্বাচন করলেন এবং জয়ী হয়ে আবার প্রধানমন্ত্রী হলেন। বয়স তখন তার ৯২। প্রধানমন্ত্রী হয়ে যাকে তিনি জেলে রেখেছিলেন আগে, নতুন করে প্রধানমন্ত্রী হয়ে তাকে মুক্ত করার উদ্যোগ নিয়েছেন এবং দুই বছর পর তাকে প্রধানমন্ত্রী বানানোর প্রতিশ্রুতিও দিয়েছেন।এবার নিশ্চয়ই বুঝতে পারছেন বাংলাদেশে এমনটা ঘটলে যেমন হতো মালয়েশিয়ায় সে রকম একটি বিস্ময়কর ঘটনা ঘটেছে এবং তারই জন্ম দিয়েছেন মাহাথির মোহাম্মদ নামক পশ্চিমাবাদের চোখে স্বৈরাচারী আর নিজ দেশের উন্নয়নের কাণ্ডারি বিবেচিত লোকটি।গত বুধবারের নির্বাচনে প্রমাণিত হলো যে কারও সৎ ও মহৎ কর্ম হারিয়ে যায় না। মাহাথির দীর্ঘ ছয় দশক ক্ষমতায় থাকা নিজের পুরনো দলকে পরাজিত করতে নতুন জোটে যোগদান করেছিলেন মাত্র দেড় বছর আগে। দক্ষিণ পূর্ব এশিয়ায় আমরা অনুরূপ কিছু নেতার সাক্ষাৎ পাই যারা ‘হইয়াও হইল না শেষ’। ইন্দোনেশিয়ার সুকর্ণকে তার দেশের লোক বার্কানু বলে ডাকতো। বার্কানুর অর্থ হলো ‘বাবা’। জাকার্তার পতিতালয়ের পতিতারা নাকি বালিশের নিচে বার্কানুর ছবি রাখতো কারণ তারা বিশ্বাস করতো সকালে ওঠে বার্কানুর মুখ দেখলে আয়-রুজি ভালো হবে।শুরুতে শেরে বাংলার কথাও বলেছিলাম। হ্যাঁ, এমন বৃদ্ধ বয়সে উনিও এমন এক বিস্ময় দেখিয়েছেন বাংলার মাটিতে। বাংলাদেশের শেরে বাংলা ফজলুল হক দীর্ঘ ১৫ বছর রাজনীতি থেকে নির্বাসনে থাকার পর ১৯৫৪ সালে যখন মুসলিম লীগের দুঃশাসনের বিরুদ্ধে কৃষক শ্রমিক পার্টি আর আওয়ামী লীগ অন্যান্যদের নিয়ে যুক্তফ্রন্ট করে গর্জে উঠলেন তখনও এদেশের মানুষ শেরে বাংলাকে বিস্মৃত না হওয়ার প্রমাণ দিয়েছে।পূর্ব পাকিস্তান পরিষদের নির্বাচনে ২৩৭টি মুসলিম আসনের মধ্যে যুক্তফ্রন্ট ২২৩টি আসন লাভ করেছিল। ক্ষমতাসীন রাজনৈতিক দল মুসলিম লীগ সম্পূর্ণরূপে এ নির্বাচনে পরাভূত হয়; তারা কেবল ৯টি আসন লাভ করতে সমর্থ হয়। এ নির্বাচনে সংখ্যালঘু ধর্মীয় সম্প্রদায়ের জন্য ৭২টি আসন সংরক্ষিত ছিল। প্রধানমন্ত্রী হন শেরে বাংলা ফজলুল হক।  বাংলার মানুষ তাকে ফিরিয়ে এনে সেই সম্মান দিয়েছিল কারণ বাংলার মুসলমানকে শিক্ষায় দীক্ষায় গড়ে তোলার ব্যাপারে শেরে বাংলার অবদান ছিল কিংবদন্তির মতো।কলকাতার ইসলামিয়া কলেজ, মুসলমান ছাত্রদের থাকার জন্য বেকার্স হোস্টেল তিনিই প্রতিষ্ঠা করেছিলেন। অবৈতনিক প্রাইমারি শিক্ষাতো তারই অবদান। ঋণ সালিশি বোর্ড করে বাংলার মুসলমানদের হিন্দু মহাজনের চক্রবৃদ্ধি সুদের হাত থেকে রক্ষা না করলে মুসলমানদের হাত থেকে রক্ষা না করলে মুসলমানদের হাতে তো জমি জিরাত কিছুই থাকতো না।‘সৎ কর্ম, মহৎ কর্ম কখনও হারিয়ে যায় না’। মাহাথিরকেও হারিয়ে যেতে দেয়নি মালয়েশিয়ার জনগণ তার কাজের জন্য। তাকে আবার প্রধানমন্ত্রী করেছে তারা। মাহাথির মোহাম্মদ ২২ বছর (১৯৮১-২০০৩) প্রধানমন্ত্রীত্ব করার পর স্বেচ্ছায় পদত্যাগ করেছিলেন। তারপর প্রধানমন্ত্রী হন আবদুল্লাহ্ আহাম্মদ বাদাবি। ২০০৮ সালের নির্বাচনে দলের নির্বাচনি ফলাফল খারাপ হলে মাহাথির বাদাবির তীব্র সমালোচনা করেন এবং বাদাবি পদত্যাগ করেন। তখন নাজিব রাজাক প্রধানমন্ত্রী হন। ২০০৮ সাল থেকে নাজিব রাজাক মালয়েশিয়ার প্রধানমন্ত্রী ছিলেন।১০ মে বৃহস্পতিবার মাহাথির মোহাম্মদ প্রধানমন্ত্রী হিসাবে শপৎ গ্রহণের পর দীর্ঘ ছয় দশক ক্ষমতা ভোগ করার পর ‘ইউনাইটেড মালয়িস ন্যাশনাল অর্গানাইজেশন’ মালয়েশিয়ার রাষ্ট্রীয় ক্ষমতা থেকে সরে দাঁড়ালো। ২০১৬ সালে মাহাথির পার্টির মাঝে অপ্রসাঙ্গিক হয়ে যাওয়ার পর কিছু প্রবীন বন্ধু বান্ধব নিয়ে নতুন দল করে বিরোধী পাকাতান হারাপান জোটে যোগদান করেছিলেন। পাকাতান হারাপানের নেতা হচ্ছেন আনোয়ার ইব্রাহীম। বর্তমানে তিনি জেলে আছেন। পাকাতান হারপানের অর্থ হচ্ছে ‘আশার জোট’।  আনোয়ার ইব্রাহীম যে অভিযোগে জেল খাটছেন সে সমকামিতার অভিযোগও এনেছিলেন মাহাথির মোহাম্মদ। তখন তিনি মালয়েশিয়ার প্রধানমন্ত্রী। আনোয়ার ইব্রাহীম, বাদাবি, নাজিব রাজাক এরা কিন্তু সবাই এক সময়ে মাহাথিরের লেফটেনেন্ট ছিলেন। মাহাথির মোহাম্মদ এবং আনোয়ার ইব্রাহীম দু’জনেই এক সময় এ জোটের সরকারের প্রধানমন্ত্রী এবং উপ প্রধানমন্ত্রী ছিলেন। মাহাথির তাকে ক্ষমতা থেকে সরিয়ে জেলে দিয়েছেলেন।আনোয়ার ইব্রাহীম আগামী কয়েকদিনের মধ্যেই জেল থেকে ছাড়া পাবেন বলে ধারণা করা হচ্ছে। তিন বছর আগে সমকামিতার জন্য কারাদণ্ডে দণ্ডিত ইব্রাহীমকে সম্পূর্ণ ক্ষমা করে দিতে রাজি হয়েছেন দেশটির রাজা। মাহাথির মোহাম্মদ আরও বলেছেন, তিনি আগামী দু’বছরের মধ্যে পদ ছেড়ে দেবেন এবং তখন আনোয়ার ইব্রাহীমই পরবর্তী প্রধানমন্ত্রী হবেন।কয়েকজন ছোট ছোট রাজার রাজ্য নিয়ে মালয়েশিয়া গঠিত, ১৯৫৬ সালে ব্রিটিশের হাত থেকে স্বাধীনতা লাভ করে রাজারা নিজেদের রাজ্যগুলোর অস্তিত্ববিলোপ করে মালয়েশিয়া গঠন করেছিলেন। রাজাদের একটা কাউন্সিল অব কিংস্ রয়েছে। পর্যায়ক্রমে এক একজন রাজা পাঁচ বছরে জন্য রাষ্ট্রের নিয়মতান্ত্রিক প্রধান হয়ে থাকেন। দেশে নিরঙ্কুশ গণতান্ত্রিক ব্যবস্থা জারি রয়েছে।  নির্বাচিত পার্লামেন্টই রাষ্ট্র পরিচালনা করে থাকেন। পার্লামেন্টের সদস্য সংখ্যা ২২২ জন।  মাহাথির মোহাম্মদের জোট নির্বাচনে ১১৩ সিট পেয়েছে।  মালয়েশিয়ায় সংখ্যাগরিষ্ঠ লোক হচ্ছে মালয়ান, তারা মুসলমান।মাহাথির মোহাম্মদ বাংলাদেশি অরিজিন লোক বলে একটি কথা প্রচলিত আছে।  তাদের বাড়ি চট্টগ্রামের আমিন জুট মিলের পূর্ব পার্শ্বে।  তার দাদা নাকি জাহাজে চাকরি করতেন।  তিনি জাহাজ থেকে নেমে মালয়েশিয়ায় থেকে যান এবং স্থানীয় মেয়ে বিয়ে করেন। মাহাথির একবার বাংলাদেশ সফরের সময় তার পিতৃপুরুষের ভিটা দেখতে গিয়েছিলেন।মাহাথির ২২ বছর ক্ষমতায় থাকাকালে দেশের ভাগ্য পরিবর্তনে ভূমিকা রেখেছিলেন। মালয়েশিয়ায় প্রাকৃতিক সম্পদের প্রাচুর্য্য রয়েছে। তাদের প্রধান উৎপাদিত দ্রব্যের মাঝে রাবারই প্রধান। বিশ্বের ১৩ অংশ রাবার উৎপাদন হয় মালয়েশিয়ায়। বিশ্বের সর্বাধিক পাম্প অয়েল উৎপাদন হয় মালয়েশিয়ায়। ভোজ্য তেল হিসেবে সয়াবিনের মতো পাম্প ওয়েলেরও বিশ্ব বাজার রয়েছে।  পাম্প ওয়েল সয়াবিন ওয়েল থেকে সস্তা। দক্ষিণ কোরিয়া, জাপানের মতো মালয়েশিয়াও এখন শিল্প সমৃদ্ধ দেশ।  শিক্ষা ব্যবস্থাও উন্নত হয়েছে।  বিভিন্ন বিশ্ববিদ্যালয় প্রতিষ্ঠিত হয়েছে বহুদেশে থেকে ছাত্র যায় লেখাপড়া করার জন্য।মাহাথিরের ২২ বছরের শাসনের সময় তার বিরুদ্ধে এক নায়ক সূলভ আচরণের অভিযোগ ছিল।  তিনি দেশের নিরবিচ্ছিন্ন উন্নয়নের জন্য বিরোধী দলকে কখনও বেশি রাজনীতি করার অবকাশ দিতেন না।তিনি বিশ্বাস করতেন দেশের উন্নয়ন করতে হলে ক্ষমতার কনটিনিউটি দরকার আর দেশে রাজনৈতিক শৃঙ্খলারও প্রয়োজন।  এবার তিনি দুর্নীতির ওপর বিরক্ত হয়ে ক্ষতায় রদবদল ঘটালেন।  দেখা যাক। তিনি কী ব্যবস্থা গ্রহণ করেন।  নাজির রাজাকের চেয়ে ভালোভাবে দেশ চালাতে পারবেন তাতে প্রত্যেক বিশ্লেষক একমত। তবে দুর্নীতির বিরুদ্ধে অবস্থান নিতে দিয়ে পুনরায় একনায়ক সুলভ আচরণ করে কিনা কে জানে।লেখক: সাংবাদিক","","https://bangla.dhakatribune.com/articles/opinion/page/9"
"1632474951-1044","https://bangla.dhakatribune.com/","মতামত","https://bangla.dhakatribune.com/articles/opinion","দমননীতিতে বিএনপিও কম যায় না!","https://bangla.dhakatribune.com/opinion/2018/07/19/1358","তারা ক্ষমতায় আসতে চায় দমন পীড়ন বন্ধের জন্যে নয়, বরং নিজেরা দমনকারী এবং পীড়নকারী হয়ে নিজেদের চিরতর ক্ষমতা পাকপোক্ত করতে।
দীর্ঘদিন ধরে আওয়ামী লীগ সরকার বাংলাদেশের ক্ষমতায় থাকার কারণে মুক্তিবাদী ধারণায় বিশ্বাসী মানুষেরা তাদের সমালোচনা করে যাচ্ছে নানান অনুদার নীতির কারণে। মতপ্রকাশের স্বাধীনতাকে লংঘন করা, দ্বিমতপোষণকারীদের স্বাধীনতার নিশ্চয়তা দিতে না পারা, বিরোধীদলকে চুপ করিয়ে দেয়া আর সংবাদপত্রের লাগাম টেনে ধরবার জন্যে আমরা একের পর এক আঘাত করে এসেছি আওয়ামী লীগ সরকারের নীতির ওপর, এবং অধিকাংশ ক্ষেত্রে এইসব সমালোচনা তাদের জন্যে নিতান্ত অপ্রাপ্য নয়। কিন্তু সাম্প্রতিক সময়ের খুব ক্ষুদ্র একটি ঘটনা আমাদের হতাশার সাথে মনে করে দিয়েছে এই অনুদার পন্থা বেছে নিতে বিএনপিও কোনদিন পিছপা হয়নি এবং একচ্ছত্র ক্ষমতা পেলে তারাও হয়তো একই কাজই করতো। সংবাদটি এমন: বিএনপির চেয়ারপারসন খালেদা জিয়া ও দলের ভারপ্রাপ্ত চেয়ারম্যান তারেক রহমানকে নিয়ে বাজে মন্তব্য করায় আসাদুজ্জামান আসাদ ওরফে পংপং নামের এক বাংলাদেশিকে গ্রেপ্তার করেছে মালয়েশিয়ান পুলিশ। কিছুদিন আগে ফেইসবুক লাইভে এসে বিএনপির চেয়ারপারসন ও তার জ্যেষ্ঠপুত্রের নামে কিছু গালিগালাজ করলে এই ব্যক্তির বিরুদ্ধে বিএনপির মালয়েশিয়া শাখার প্রচার ও প্রকাশনা সম্পাদক মোহাম্মদ মামুন বিন আবদুল মান্নান বাদী হয়ে তথ্য ও যোগাযোগ প্রযুক্তি (আইসিটি) আইনে কেপং থানায় একটি মামলা দায়ের করেন। তার পরিপ্রেক্ষিতেই আসাদ পংপংকে গ্রেপ্তার করা হয়। আসাদ পংপং নামের এই লোকটি প্রায়ই ফেসবুকে এসে নানান আজেবাজে কথা বলে থাকেন। অধিকাংশ সময়েই তিনি থাকেন উত্তেজিত এবং তার লক্ষ্য থাকে বিতর্কিত কথা বলে অনেক মানুষের দৃষ্টি আকর্ষণ করা। তার বক্তব্যের কোন সারমর্ম আছে বা গভীর বিপ্লবী কোন চেতনা আছে-এমনটা আমি মনে করি না। তবে যা ভেবেই সে যা কিছুই বলে থাকুক না কেনো, সেইজন্যে তাকে পুলিশ দিয়ে গ্রেপ্তার করানোর কোন মানেই হয় না। কেউ যদি আপত্তিকর কিছু বলে, তবে মানুষ স্বাভাবিকভাবেই তাকে আমলে নেবার কথা নয়। প্রয়োজনে বিএনপির পক্ষ থেকে তার কথা না শোনবার জন্যে একটি আবেদন করা যেতে পারে। অথচ কেবলমাত্র কিছু গালিগালাজ করার জন্যে পুলিশ দিয়ে গ্রেপ্তার করানো কেবলমাত্র অপ্রয়োজনীয় এবং অনাকাঙ্খিত নয়, বরং একই সাথে বিএনপির অনুদার ভাবাদর্শেরও পরিচায়ক। এই ঘটনার পিছনে যে কেবলমাত্র একজন ফেসবুকারকে পুলিশের কাছে নিয়ে যাবার ব্যাপারটি রয়েছে তেমনটি নয়, বরঞ্চ রয়েছে “আমার অপছন্দের কথা বললে তার বাকস্বাধীনতা নেই” এর ভয়ংকর অনুদার আদর্শ। এই আদর্শ দিয়েই দেশে কোটা আন্দোলনকারীদেরকে দমন করা হচ্ছে আর বিএনপির নেতাকর্মীদের জেলে পোরা হচ্ছে-অথচ সুযোগ পেয়ে সেই একই পথে বিএনপির নেতাকর্মীরা নিজেরাও হাটা দিলো। মালয়েশিয়ার যে তথ্য ও যোগাযোগ প্রযুক্তি আইনে এই ব্যক্তিকে গ্রেফতার করা হয়েছে বলে মিডিয়া প্রকাশ করেছে, মালয়েশিয়ার সেই কমিউনিকেশন এন্ড মাল্টিমিডিয়া এক্ট (১৯৯৮) সর্বজনবিদিত একটি দমনমূলক আইন যেটিকে কিনা রিপোর্টার্স উইদআউট বর্ডারস এর মতে প্রায়শই সরকারের দুর্নীতিকে প্রকাশ আটাকানোর কাজে বা সমালোচকদের দমন করবার কাজে ব্যবহার করা হয়। ব্রিটিশ মানবাধিকার সংস্থা আর্টিকেল নাইনটিনের দেয়া তথ্য অনুযায়ী এই আইনের ২৩৩ ধারা ব্যবহার করে গত কয়েক বছরে ছাত্রনেতা খালিদ ইসমাতকে এবং গ্রাফিক আর্টিস্ট ফাহমি রেজাকে অভিযুক্ত করা হয়। তাদের বিরুদ্ধে অভিযোগ ছিলো জহর রাজপরিবারের অসম্মান এবং মালয়েশিয়ান প্রধানমন্ত্রী নাজিব রাজাককে ক্লাউন সাজিয়ে ছবি পোস্ট করবার। এই আইনের আবছা ও দ্ব্যর্থপূর্ণ শব্দ ব্যবহারের কারণে সরকারের ইচ্ছে হলেই যাকে ইচ্ছা তাকে এই আইনের আওতায় এনে বিপাকে ফেলা যায়। একটু খেয়াল করলেই দেখবেন যে এই একই কৌশল ব্যবহার করা হয়েছে বাংলাদেশের কুখ্যাত আইসিটি আইনের ৫৭ ধারায়। শেখ পরিবারের অবমাননার জন্যে শাস্তি এবং রাজিব নাজাক অথবা জহর রাজপরিবারের অসম্মানের জন্যে শাস্তি কিন্তু এক সুতোয় গাথা। আর সেই ধারা ব্যবহার করে দেশের ভেতরে একের পর এক বিএনপির নেতাকর্মীকেই জেলে পোরা হচ্ছে দিনের পর দিন। অথচ সেই বিএনপিই কিনা সুযোগ বুঝে একই আইনের সুযোগ নিয়ে আসাদ পংপং-এর মতন একজন মানুষকে জেলে পুরে দিলো!যখন আমরা দেশে মতপ্রকাশের স্বাধীনতার জন্যে, সরকারের সমালোচনার স্বাধীনতার জন্যে এবং মুক্তবাকের অধিকারের জন্যে কথা বলি, তখন প্রায়ই আমাদের দেখে মনে হয় যে আমরা বিএনপির সাথে দাঁড়িয়ে কথা বলছি কেননা আওয়ামী লীগ সরকারের দমননীতিতে ক্ষতিগ্রস্থ কারো উদাহরণ টানতে গেলে বিএনপির লোকজনের কথা চলেই আসে। কিন্তু সামান্য ক্ষমতার সুযোগে পেয়েই আসাদ পংপংকে এভাবে পুলিশের কাছে নিয়ে যাওয়া দেখেই আমাদের হুট করে মনে পড়ে যায় যে ক্ষমতায় থাকার সময় এই বিএনপিই ক্রসফায়ারের সূচনা করেছিলো, একুশে টিভি বন্ধ করিয়েছিলো আর হুমায়ূন আজাদের ওপর আক্রমণের সময় ঘাপটি মেরে ছিলো। এই ঘটনাটি আমাদের মুখে ২০০১-০৬ আমলের তেতো স্বাদটি ফিরিয়ে আনে যেটার থেকে মুক্তির জন্যে উদারপন্থীদের অনেকে ২০০৮ এর নির্বাচনে আওয়ামী লীগকে ভোট দিয়েছিলো। এই ঘটনাটি আমাদের মনে সন্দেহ জাগায় যে আজ আওয়ামী লীগের মতন নিরংকুশ ক্ষমতার জায়গায় বিএনপি থাকলে তাদের রাষ্ট্রনীতিও সম্ভবত কিছুমাত্র কম দমনমূলক হতোনা।এই ঘটনাটি আমাদের ধারণা জাগায় যে দশ বছর ধরে নিজেরা দমন পীড়নের শিকার হবার পরেও বিএনপি দমন পীড়নের আদর্শ থেকে পুরোপুরি সরে আসতে পারেনি। তারা ক্ষমতায় আসতে চায় দমন পীড়ন বন্ধের জন্যে নয়, বরং নিজেরা দমনকারী এবং পীড়নকারী হয়ে নিজেদের চিরতর ক্ষমতা পাকপোক্ত করতে।এই নির্মমসত্যটুকু আমাদের জন্যে যতটুকু হতাশার, ততটুকু দিকনির্দেশক। আমাদের মনে রাখতে হবে যে এই দেশে দলীয় রাজনীতিতে পক্ষপাত করে আমাদের শেষতক কোন ফল হবেনা এবং দলের বদলে আমাদের অনড় থাকতে হবে আদর্শে। আমরা যদি আসলেই কেবলমাত্র সরকারবিরোধের জন্যে সরকারবিরোধ না করে বরং মতপ্রকাশের স্বাধীনতার জন্যে রাষ্ট্রনীতির সমালোচনা করে থাকি তাহলে দলের প্রলোভনে আশান্বিত হয়ে আমাদের মুক্তমতের আন্দোলন ছেড়ে দিলে চলবে না। দলীয় রাজনীতিতে যে-ই ক্ষমতায় আসুক না কেনো, আমাদের একরোখা হয়ে উদারনৈতিক সমাজ গড়বার জন্যে কাজ করে যেতে হবে যাতে করে অবমাননার নাম করে অন্য কোন দমনমূলক আইনের কাছ থেকে টুকলিফাই করে আমাদের রাষ্ট্র আমাদের ওপর দমননীতি চাপিয়ে দিতে না পারে। বিএনপি বা আওয়ামী লীগ, যে-ই মুক্তিবিরোধী নীতিতে হাটুক না কেন, তার প্রতিরোধ আর সমালোচনা আমাদের করতে হবে আর তাদের সাফ জানিয়ে দিতে হবে যে দমনমূলক ধারার থেকে সরে না আসলে আমাদের সমর্থন তারা কেউ পাবেনা, তার বিকল্প যতো বিচ্ছিরিই হোক না কেন। 
অনুপম দেবাশীষ রায় বিকল্প গণমাধ্যম মুক্তিফোরামের সম্পাদক।","8","https://bangla.dhakatribune.com/articles/opinion/page/8"
"1632475360-1104","https://bangla.dhakatribune.com/","মতামত","https://bangla.dhakatribune.com/articles/opinion","জীবাশ্ম জ্বালানি দূষণ মানুষের মৃত্যু...","https://bangla.dhakatribune.com/opinion/2021/09/23/40230","তেজস্ক্রিয় বর্জ্যকে পারমাণবিক জ্বালানিতে নবায়ণ করা যায় এবং জীবাশ্ম জ্বালানি শক্তিতে প্রতিস্থাপন করা যায়
আমাকে প্রায়ই শুনতে হয়, “কীভাবে আপনি পারমাণবিক শক্তির পক্ষে কথা বলেন? পারমাণবিক বিদ্যুৎকেন্দ্র নিরাপদে চালানো গেলেও, তেজস্ক্রিয় বর্জ্যকে চিরস্থায়ীভাবে সংরক্ষণ করা অসম্ভব।”সত্যিটা হলো, পারমাণবিক শক্তির তেজস্ক্রিয় বর্জ্যের কারণে কারও মৃত্যু হয় না। পক্ষান্তরে জীবাশ্ম জ্বালানি (দূষণ) নিয়ে আমাদের অনেক বেশি উদ্বিগ্ন হওয়া উচিত, কারণে এর কারণে প্রতিবছর বিপুল সংখ্যক মানুষের মৃত্যু হয়।১০০০ মেগাওয়াট বিদ্যুৎ উৎপাদনকারী একটি কয়লা বিদ্যুৎকেন্দ্রে প্রতিবছর ৩.৩ মিলিয়ন টন কয়লা পোড়ানো হয়। যা থেকে বছরে প্রায় ৪,৯০,০০০ টন বিষাক্ত ছাই এবং ৬.৯ মিলিয়ন টন কার্বন ডাই-অক্সাইড উৎপন্ন হয়। কয়লা বিদ্যুৎকেন্দ্রের পর্বতসম ছাই বাইরে গাদা করে রাখায় তা নিকটবর্তী নদীতে চলে যায়। এই ছাইয়ের পরিমাণ এত যে, এটি নিরাপদে সংরক্ষণের কোনো বাস্তবসম্মত উপায় নেই।আপনি যেমনটা ভাবছেন তেজস্ক্রিয় বর্জ্য তার চেয়ে ছোট সমস্যাএকটি পারমাণবিক বিদ্যুৎকেন্দ্র প্রতিবছর ১০০০ মেগাওয়াট বৈদ্যুতিক শক্তি (প্রচলিত হালকা পানির চুল্লিতে) উৎপাদনে বছরে প্রায় ৩০ ইউনিট জ্বালানি (তেজস্ক্রিয় বর্জ্য) উত্পাদন করে। পারমাণবিক বিদ্যুৎকেন্দ্রে উৎপন্ন বর্জ্য তুলনামূলক অনেক কম এবং ছড়িয়ে পড়া রোধে এটি সাবধানে সংরক্ষণ করা হয়।উৎপন্ন জ্বালানিকে “শুষ্ক কাস্কে” (কংক্রিট বেষ্টিত নিষ্ক্রিয় গ্যাসে ভরা ইস্পাত সিলিন্ডার যাতে আগুন ধরে না) স্থানান্তরিত করার আগে  কমপক্ষে এক বছরের জন্য “অগ্নি নিবারণ পুকুরে” পানির নিচে সংরক্ষণ করা হয়। অন্য কোনো বর্জ্য এতটা সাবধানে সংরক্ষণ করা হয় না।রাশিয়া এবং ফ্রান্সে পারমাণবিক জ্বালানির পুনর্ব্যবহার হয়; যা বর্জ্যের পরিমাণ কমিয়ে আনতে সহায়তা করে।দামে সস্তা হওয়ায় কয়লা বহুল ব্যবহৃত জীবাশ্ম জ্বালানি। পৃথিবীতে প্রতিবছর প্রায় ৮ বিলিয়ন টন কয়লা পোড়ানো হয়, যা থেকে বছরে ১.২ বিলিয়ন টন ছাই উৎপন্ন হয়।পারমাণবিক বর্জ্য সময়ের সঙ্গে সঙ্গে নিস্ক্রিয় হয়ে যায়। কিন্তু কয়লা ছাইয়ের বিষাক্ত ধাতু (যেমন সীসা, পারদ, আর্সেনিক এবং ক্যাডমিয়াম) অনন্তকালের জন্য বিষাক্ত।কয়লায় প্রাকৃতিকভাবে সৃষ্ট তেজস্ক্রিয় উপাদান রয়েছে, তাই বিদ্যুৎকেন্দ্রে উৎপাদিত ছাইয়ের পাহাড়ও তেজস্ক্রিয়।কয়লার ছাই বাইরে সংরক্ষণ করা হয়, ফলে এটি নদীতে এবং বড় এলাকাজুড়ে ছড়িয়ে পড়ে। সুতরাং একটি কয়লা বিদ্যুৎকেন্দ্র আসলে পারমাণবিক বিদ্যুৎকেন্দ্রের চেয়ে বেশি তেজস্ক্রিয় দূষণ সৃষ্টি করে।বায়ু দূষণ এবং গ্রিনহাউস প্রভাবঅবশ্যই, আমাদের ছাইয়ের চেয়ে কয়লা উৎপাদিত বায়ুদূষণ নিয়ে বেশি চিন্তা করা উচিত। বায়ুদূষণের ফলে প্রতি বছর ৪ মিলিয়নেরও বেশি মানুষের মৃত্যু হয়। সেই দূষণের বেশিরভাগই জীবাশ্ম জ্বালানি, বিশেষ করে কয়লা পোড়ানো থেকে হয়।সুতরাং,বাস্তবতা হচ্ছে পারমাণবিক শক্তি থেকে উৎপন্ন বর্জ্য কয়লা থেকে উৎপন্ন বর্জ্যের চেয়ে অনেক বেশি নিরাপদ। এখানেই শেষ নয়।. প্রাকৃতিক গ্যাস প্রায়ই একটি “পরিষ্কার” জীবাশ্ম জ্বালানি হিসেবে বিবেচিত হয়। যাই হোক, যদি আপনি জলবায়ুর ওপর এর প্রভাব বিবেচনা করেন, তাহলে কয়লা থেকে গ্যাস তেমন আলাদা কিছু নয়। উভয়ই কার্বন ডাই অক্সাইড উৎপন্ন করে; তবে গ্যাসের সুবিধা হলো এটি বিষাক্ত ছাই উৎপন্ন করে না।গ্যাসের অসুবিধা হলো এর পাইপলাইন লিকেজ থেকে মিথেন ছড়ায়, যা গ্রিনহাউসে কার্বন ডাই অক্সাইড এর তুলনায় বেশি প্রভাব ফেলে।খাদ্য ঘাটতি এবং সমুদ্রপৃষ্ঠের উচ্চতা বৃদ্ধিগ্রিনহাউস গ্যাসের প্রভাব বিবেচনায় জীবাশ্ম জ্বালানি শক্তি পারমাণবিক শক্তির বর্জ্যের চেয়ে অনেক বেশি বিপজ্জনক। গ্রিনহাউস গ্যাস নির্গমনের ফলে বাংলাদেশ এবং অন্যান্য নিচু অঞ্চলের অধিকাংশ স্থায়ীভাবে প্লাবিত হবে।জলবায়ু তপ্ত হয়ে যাওয়ায় বাংলাদেশসহ অনেক গ্রীষ্মমণ্ডলীয় দেশে খাদ্য উৎপাদন কমে যাবে। মানুষ প্লাবিত উপকূলীয় এলাকা থেকে শহরে স্থানান্তরিত হয়ে সমুদ্রপৃষ্ঠের উচ্চতার সঙ্গে খাপ খাইয়ে নেবে।অভিবাসীরা তাদের জমি হারিয়ে দরিদ্র হয়ে পড়বে। তাদের খাওয়ানোর জন্য, আমাদের খাদ্য আমদানি এবং রেশন ব্যবস্থা করতে হবে। যদি বিশ্বে এভাবে জীবাশ্ম জ্বালানি পোড়ানো চলতে থাকে, তাহলে খাদ্য ঘাটতি এবং খাদ্য রেশন অনিবার্য হয়ে উঠবে।কীভাবে আমরা জীবাশ্ম জ্বালানি থেকে পরিত্রাণ পেতে পারি?মনে রাখতে হবে, দরিদ্র দেশগুলোর জন্য প্রয়োজনীয় শক্তির উৎস হল পারমাণবিক এবং জীবাশ্ম জ্বালানি শক্তি। সৌর এবং বায়ু শক্তি ব্যবস্থা পর্যাপ্ত না থাকায় এসব দেশ শহর এবং শিল্পের চাহিদা অনুযায়ী ক্রমাগত বিদ্যুৎ সরবরাহ করতে পারে না।সৌর এবং বায়ুচালিত কলগুলো সাধারণত ৩০% সময় শক্তি উৎপাদন করতে পারে, কারণ প্রতিদিন বাতাস প্রবাহিত হয় না, এবং রাতে সূর্যের আলো থাকে না। যাদের নিজস্ব নবায়যোগ্য “বিকল্প” (যা সাধারণত গ্যাস দ্বারা চালিত) বিদ্যুকেন্দ্র আছে তারা ৭০% সময় শক্তি উৎপাদন করতে পারে ।সৌভাগ্যবশত, আমরা এখনও জীবাশ্ম জ্বালানি শক্তিকে পরমাণু শক্তি দিয়ে প্রতিস্থাপন করে বিপর্যয় এড়াতে পারি। পরবর্তী প্রজন্ম পারমাণবিক শক্তি (গলিত লবণ চুল্লি এবং সোডিয়াম কুল্‌ড ফাস্ট রিঅ্যাক্টর) ব্যবহার করে পারমাণবিক জ্বালানি উৎপন্ন করবে যা কয়েক শতাব্দীর জন্য বিপজ্জনক হলেও, সহস্রাব্দের জন্য বিপজ্জনক নয়।তেজস্ক্রিয় বর্জ্য থেকে জ্বালানি উৎপাদনের জন্য ইতোমধ্যে বেশকিছু চুল্লির পরিকল্পনা করা হয়েছে। এই চুল্লিগুলো যত তাড়াতাড়ি সম্ভব তৈরি করা উচিত। ব্যয় করা জ্বালানিকে নতুন জ্বালানিতে নবায়ন করা, বর্জ্য হিসেবে সংরক্ষণ করার চেয়ে আধুনিক। ভবিষ্যতের জ্বালানিপারমাণবিক শক্তিধর রাষ্ট্রগুলোতে (মার্কিন যুক্তরাষ্ট্র, রাশিয়া, চীন, যুক্তরাজ্য, ফ্রান্স এবং অন্যান্য) পরবর্তী প্রজন্মের জন্য পারমাণবিক চুল্লি নির্মাণের সুযোগ এবং পরমাণু জ্বালানির পুনর্ব্যবহারের সুযোগ রয়েছে।ব্যয় করা পারমাণবিক জ্বালানিতে রয়েছে প্লুটোনিয়াম, যা নিষ্কাশন করা যায় এবং পারমাণবিক অস্ত্রের জন্য ব্যবহার করা যায়। পারমাণবিক জ্বালানি পুনর্ব্যবহার কেবল সেই দেশগুলোতেই হওয়া উচিত যেখানে ইতোমধ্যেই পারমাণবিক অস্ত্র রয়েছে।পারমাণবিক জ্বালানির পুনর্ব্যবহারের নিশ্চিত করার মাধ্যমে পারমাণবিক শক্তি বিশ্বের ভবিষ্যত শক্তি সরবরাহের নিয়ন্ত্রণ অর্জন করবে।জীবাশ্ম জ্বালানি চালিত প্রতিটি নতুন ১০০০ মেগাওয়াট বিদ্যুৎকেন্দ্র ৪০ বছরে যে কয়লা পোড়ানো হবে তাতে প্রায় ১৩০ মিলিয়ন টন কার্বন ডাই অক্সাইড উৎপন্ন হবে। তাই প্রতিটি দেশে জীবাশ্ম জ্বালানি বিদ্যুৎকেন্দ্র প্রতিস্থাপন করে পারমাণবিক বিদ্যুৎকেন্দ্র নির্মাণের সময় এসেছে।আমরা এখন যে জিনিসকে তেজস্ক্রিয় বর্জ্য মনে করছি তা আসলে ভবিষ্যতের জ্বালানি।কাজী জাহিন হাসান, ব্যবসায়ীপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","",""
"1632474779-1019","https://bangla.dhakatribune.com/","মতামত","https://bangla.dhakatribune.com/articles/opinion","বাংলাদেশের প্রবৃদ্ধি বাড়ানোর দুটি সহজ...","https://bangla.dhakatribune.com/opinion/2019/02/20/7948","""প্রতিটি দেশেরই একটি অনন্য রাজনৈতিক অর্থনীতি আছে এবং অন্য আর কোন জায়গা থেকে কোনোরকম প্রি-প্যাকেজ সমাধান নিয়ে আসা কোনোভাবেই বিজ্ঞের কাজ নয়। অবশ্য, কিছু পর্যবেক্ষণ  আমাদের দেশের জন্য উপযুক্ত একটি পরিকল্পিত পদ্ধতির নকশা তৈরিতে সহায়তা করতে পারে।""
বাইরের বিশ্বের কাছে বাংলাদেশ নিয়ে সবচেয়ে কৌতূহলের ব্যাপার হলো, খুব জটিল কাজগুলো এই দেশ খুব ভালমতো সম্পন্ন করে ফেলে, অথচ, তুলনামূলকভাবে সহজ কাজগুলো করতে কেন জানি অসুবিধা হয়।বিগত চার বছরে দেশটির বার্ষিক দেশীয় উৎপাদন (জিডিপি) শতকরা সাত ভাগ ছাড়িয়ে গেছে। এরকম চলতে থাকলে, প্রতি দশ বছরে জাতীয় আয় দ্বিগুণ হতে থাকবে।তাছাড়া, স্বাস্থ্য, লিঙ্গ এবং ইনক্লুসিভ অগ্রগতির ক্ষেত্রে বাংলাদেশ তার সমপর্যায়ের দেশগুলোকে ছাড়িয়ে যাওয়ায় কাজের প্রতি দৃঢ়তা এবং মিতব্যয়ী উদ্ভাবনের জন্য বেশ খ্যাতি অর্জন করেছে।সাম্প্রতিক বছরগুলিতে, দেশটি ডিজিটাল সংযোগ এবং গ্রহণযোগ্যতায় অসাধারণ অগ্রগতি অর্জন করেছে।বাংলাদেশের জনসংখ্যাতাত্ত্বিক প্রোফাইল (যেখানে আট কোটি মানুষের বয়স তিরিশ বছরের নীচে) এবং জনসংখ্যার ঘনত্ব (যা স্কেল এবং নেটওয়ার্ক সম্পৃক্ত সুবিধাগুলির পথ সুগম করে) সম্ভাব্য বিকাশের দৃঢ় ভিত্তি।ভূ-অবস্থানের দিক থেকে ভারত, চীন এবং আসিয়ানের অন্তর্ছেদে অবস্থান করায় ভূ রাজনৈতিক সম্পর্কে বিশ্বজুড়ে বিনিয়োগ অথবা সাপ্লাই চেইনের ক্ষেত্রে বাংলাদেশ বেশ সুবিধাজনক অবস্থানেই আছে।ভিত্তিগত মজবুতি, দৃশ্যমান সম্ভাবনা আর কৌশলগত দিক অনুসারে অন্য দেশের তুলনায় বাংলাদেশ বেশ অনুকূল অবস্থান উপভোগ করে।এই প্রেক্ষাপটে আপাতদৃষ্টিতে এমন সহজ কাজ কি আছে, যা করতে পারলে খুবই দ্রুত অনেক লাভ হতে পারে?যে দুটি বিষয়ে অবিলম্বে নজর দেয়া দরকার এরকম অন্তত দুটি জায়গা আছে।প্রথমত, নতুন নীতিমালার জন্য অপেক্ষা না করে, বিদ্যমান আইন ও প্রক্রিয়ার বাস্তবায়ন হচ্ছে কি না তার ওপর নজর দিতে হবে। কি করা প্রয়োজন তার চাইতে কিভাবে করা উচিৎ, কার দ্বারা এবং কখন কাজটি হবে- এসব বিষয়ে সর্বোচ্চ গুরুত্ব দিতে হবে।বড় বড় নির্দেশিকাগুলিকে ছোট ছোট অনেকগুলো পদক্ষেপে ভাঙতে হবে এবং সেইসাথে সেসব ছোট ছোট পদক্ষেপ নেয়া হচ্ছে কি না তার ওপর মন্ত্রীদের প্রশাসন থেকে জবাবদিহিতা পেতে হবে। অর্থনীতির প্রবৃদ্ধির গতি যত বাড়বে, সেইসাথে এসব ক্ষেত্রে ভুল-ত্রুটির মার্জিন সংকীর্ণ হয়ে যাবে।দ্বিতীয়ত, আন্তর্জাতিক সৌন্দর্য প্যারেডে বাংলাদেশ নিজেকে আরও অনেক কার্যকরীভাবে উপস্থাপন করতে পারে। ব্র্যান্ড মার্কেটিং-এ আমরা স্টাইল, কন্টেন্ট, এনার্জি- এসব দিক থেকে অকারনে পিছিয়ে আছি। কিছু কিছু ডিপার্টমেন্ট ছাড়া (যেমন আইসিটি ডিপার্টমেন্ট), সব ক্ষেত্রে আমাদের ইকোনমিক ডিপ্লোম্যাসি এবং আন্তর্জাতিক বিনিয়োগকারীদের কাছে আমাদের আউটরিচ আরও অনেক উন্নত করতে হবে। ইজ অফ ডুইনিং বিজনেসে (ইওডিবি)-এ বাংলাদেশের অবস্থানে উন্নতি এনে এবং সরাসরি বিদেশী বিনিয়োগ (এফডিআই) আকৃষ্ট করে উল্লেখিত দুটো ব্যাপারেই অগ্রগতি আনা সম্ভব।ইজ অফ ডুইং বিজনেস (ইওডিবি): ইন্দোনেশিয়া ও জর্জিয়াকিভাবে বাংলাদেশ ইওডিবিতে তার অবস্থানে উৎকর্ষতা আনতে পারে? প্রতিটি দেশেরই একটি অনন্য রাজনৈতিক অর্থনীতি আছে এবং অন্য আর কোন জায়গা থেকে কোনোরকম প্রি-প্যাকেজ সমাধান নিয়ে আসা কোনোভাবেই বিজ্ঞের কাজ নয়। অবশ্য, কিছু পর্যবেক্ষণ  আমাদের দেশের জন্য উপযুক্ত একটি পরিকল্পিত পদ্ধতির নকশা তৈরিতে সহায়তা করতে পারে।উল্লেখ্য,গত বছরের তুলনায় বাংলাদেশের ইজ অফ ডুইং বিজনেস-এর (ইওডিবি)অবস্থানে উন্নতি না থাকলেও স্কোরের ক্ষেত্রে উন্নতি হয়েছে। তবে,ভিয়েতনাম এর স্কোর সেক্ষেত্রে বেড়েছে আমাদের চাইতে দ্বিগুণ এবং ভারতের স্কোর বেড়েছে ছয় গুণ। এতেই দেখা যায়, আন্তর্জাতিক পর্যায়ে কতো তুমুল এই প্রতিযোগিতাটা।ইওডিবি সূচকটিকে তার ১১ টি সাব-ক্যাটাগরিতে ভাগ করলে ব্যাপারগুলো বোঝা আরও সহজ হয়ে যায়। যেমন, একটি ব্যবসা শুরু করার জন্য যে সময়টা দরকার, সম্পত্তি নিবন্ধনের জটিলতা, চুক্তির প্রয়োগ এবং ডিফল্ট সমাধান করা- এসব বিষয়ে একসাথেই উন্নতি চাওয়ার পরিবর্তে, দুই বা তিনটি ক্যাটাগরি সনাক্ত করে তার উপর কাজ করা আরও বেশি কার্যকর হতে পারে।ইন্দোনেশিয়া তার অবস্থানে দুই বছরের মধ্যে ১০৬তম থেকে ৭২ তম অবস্থানে উন্নীত হয়েছে। নির্বাচনের তাৎক্ষণিক মাসগুলিতে, রাষ্ট্রপতিসহ সরকারের সর্বোচ্চ স্তরেও এই বিষয়ে জরুরি অবস্থা অনুভূত হয়েছিল। তাদের বিনিয়োগ সমন্বয় বোর্ডের প্রধান ( আমাদের বিআইডিএ'র সমতুল্য) টমি লেম্বং পূর্বে বাণিজ্যমন্ত্রী ছিলেন এবং এর আগে একটি আন্তর্জাতিক বিনিয়োগ ব্যাংকার ছিলেন। তার পূর্বের বাণিজ্য মন্ত্রী গীতা উইরইয়াওয়ানও ছিলেন একটি আন্তর্জাতিক বিনিয়োগ ব্যাংকার।সবকিছু একসাথে না বদলে ইন্দোনেশিয়া সীমিত কয়েকটি ক্যাটাগরির দিকে মনযোগী হয়। যেমন, "" অস্বচ্ছলতা (ইনসলভেন্সি)সমাধানকারী"" নির্দেশক - এবং সেইসাথে নিশ্চিত করে যে এর প্রণয়ন পর্যবেক্ষণ করা হচ্ছে।এসব ক্যাটাগরির দায়বদ্ধতা সুপ্রিম কোর্টের একজন উচ্চপদস্থ বিচারক ব্যক্তিগতভাবে নেন। এর ফলে তাদের অবস্থান এক বছরে ৭৪ তম থেকে ৩৮ তমে উন্নীত হয়। তারা ডিজিটাল সরঞ্জামগুলির সদ্ব্যবহার করেছে, উদাহরণস্বরূপ, ইলেকট্রনিক লাইসেন্সিং, পুনর্নবীকরণ এবং এমনকি ইকোর্ট (e-court) পরিষেবাগুলোও। উন্নত শাসন ও প্রক্রিয়াগুলির জন্য তার উপাদানগুলোকে শক্তিশালী করতে বাংলাদেশের রয়েছে ডিজিটাল অবকাঠামো। প্রতিটি ফাইলের জন্য একটি ডিএইচএল-এর মতো ট্র্যাকার থাকা উচিৎ। প্রতিটি পরিষেবার জন্য একটি ট্রিপ অ্যাডভাইজার স্টাইল রেটিং অনুসরণ করা উচিৎ। এভাবে আমাদের সার্ভিস পরিমাপ উন্নত হতে থাকবে।ইওডিবি'র শীর্ষ স্থানীয় দশটি দেশের মধ্যে একমাত্র উন্নয়নশীল দেশ হল সাবেক সোভিয়েত রিপাবলিক অফ জর্জিয়া। যদিও এটির মানএবং প্রেক্ষাপট বাংলাদেশ থেকে অনেকটাই ভিন্ন, এর গল্পটি হয়তো অনুপ্রেরণামূলক।মাত্র এক বছরে জর্জিয়া ইওডিবি'র ৬৩টি ধাপ অতিক্রম করে। এর সাথে জর্জিয়ার জিডিপি শতকরা ১২ ভাগ বৃদ্ধি পায়। তাদের de-bureaucratization-এর দুটা উদাহরণ দিচ্ছি: প্রথম যে নিয়ম ঘোষিত হয়, তার শিরোনাম: ""নীরবতা সম্মতির লক্ষণ""। অন্য কথায়, যদি নির্দিষ্ট সময়ের মধ্যে কোনও আবেদনে কোনোরকম প্রতিক্রিয়া না থাকে তবে এটি অনুমোদিত বলেই ধরে নেয়া হয়। আমলাতান্ত্রিকদের দ্বারা নীরবতা বা স্টোনওয়ালিং গ্রহণযোগ্য নয়। দ্বিতীয়ত, তারা ""এক সরকার তন্ত্র""কে বাস্তবায়িত করে । তার মানে, সরকারের এক শাখার ইস্যু করা নথিপত্রসরকারের অন্য শাখা দাবি করতে পারবে না। এই তথ্য প্রাপ্তির জন্য আমলাতন্ত্র দায়বদ্ধ, আবেদনকারী নয়।প্রভাবটি ছিল ব্যাপক। উদাহরণস্বরূপ, সম্পত্তি নিবন্ধনের প্রক্রিয়াটি ৩৯ দিন থেকে মাত্র একদিনের মধ্যে কমিয়ে আনা। যার ফলে জর্জিয়া এই ক্ষেত্রে ইওডিবি'তে এক নম্বর দেশ হিসেবে উপনীত করে।ইন্দোনেশিয়া ও জর্জিয়ার উভয়ই একইভাবে ব্যবসায়িক অবস্থার উন্নতির চ্যালেঞ্জ মোকাবেলা করেছে, ঠিক যেভাবে বাংলাদেশ ক্রিকেটের ক্ষেত্রে করেছে! উদাহরণ স্বরূপ, আশানুরূপ ফলাফল পেতে জাতীয় ক্রিকেট দলের জন্য বিদেশী কোচও নিয়োগ করে বাংলাদেশ।জরুরী বছরগুলিতে জর্জিয়ার অর্থনীতি মন্ত্রী ছিলেন একজন কানাডিয়ান-জর্জিয়ান তরুণ,  মিসেস ভেরা কোবলিয়া। উল্লেখ্য, পরবর্তীতে ইন্দোনেশিয়ার সরকার কর্তৃক 'ডুইং বিজনেস এ্যাডভাইজার' হিসেবে ভেরাকে নিয়োগ দেওয়া হয়েছিল - যা সেই বিদেশি ক্রিকেট কোচের গল্পটার মতোই!জর্জিয়ার সাবেক অর্থনীতি মন্ত্রী  মিসেস ভেরা কোবলিয়ার সাথে লেখক লুতফে সিদ্দিকী। ছবি: সৌজন্য ওয়ান স্টপ সার্ভিস এবং বিনিয়োগ আকৃষ্ট করাযে দেশগুলি তাদের ব্যবসায়িক পরিবেশ উন্নত করেছে, তাদের মধ্যে যে বিষয়টিতে সবচেয়ে বেশি মিল রয়েছে তা হল, ওয়ান স্টপ সার্ভিসের ধারণা। এটি যুক্তিযুক্ত যে টাচ-পয়েন্টগুলোর স্ট্রিমলাইনিং, অনুলিপি অপসারণ এবং কর্মগুলির সমান্তরাল সঞ্চালনই দক্ষতা বৃদ্ধিসহ গ্রাহকের অভিজ্ঞতাকে আরও উন্নত করবে। যাইহোক, ওয়ান স্টপ সার্ভিসের কার্যকর শব্দটি হল ""সার্ভিস"" বা ""সেবা"" । সম্পৃক্ত কর্মকর্তাদের পরিষেবামূলক মানসিকতায় কোনরকম উপাদান পরিবর্তন না করে, ওয়ান-স্টপ-সার্ভিসটি ওয়ান-স্টপ চোকপয়েন্ট হওয়ার ঝুঁকি নিতে পারে।এফডিআই আকর্ষণের জন্য গ্রাহক সেবার উপর জোর দেয়া গুরুত্বপূর্ণ। এশিয়াতে ক্রমবর্ধমান দেশগুলি যখন বহুগুণে বিদেশী বিনিয়োগ আকৃষ্ট করে ফেলেছে, সে সময় বাংলাদেশে তিন বিলিয়ন ডলারের বিনিয়োগের জন্য সন্তুষ্ট হওয়ার কোনও যৌক্তিক কারণ নেই।সিঙ্গাপুর বছরের পর বছর দেখিয়ে গেছে- আদতে এক ব্যক্তি যেসব কারণে অন্য ব্যক্তির প্রতি আকৃষ্ট হয় বিনিয়োগ আকর্ষণ করা তার থেকে ভিন্ন কিছুই না। ব্যক্তিগত কেমিস্ট্রি এবং মানসিক অভিজ্ঞতা উপরই এর অনেকটাইনির্ভর করে। কাগুজে নীতি ও প্রবিধানগুলি যথেষ্ট নয় যদি তা মানুষের অনুভূত অভিজ্ঞতার সাথে সামঞ্জস্যপূর্ণ না হয়। ঢাকা আন্তর্জাতিক বিমানবন্দরে যাত্রীদের অভিজ্ঞতাই এর একটি কার্যকর উদাহরণ।সামনের পথে উপসংহারে বলা যায়, বাংলাদেশ তার অর্থনৈতিক উচ্চাকাঙ্ক্ষা অর্জনের জন্য এ ধরনের স্পষ্ট লাইন অফ সাইট এর আগে দেখেনি। এই দর্শনে কোন দ্ব্যর্থতা নেই। সবকিছু প্রণয়নের উপরই নির্ভর করে এবং একটি কার্যকরী একমুখী পরিচালনা আমাদের দ্বারা সম্ভব। এটি অর্জন সম্ভবশুধুমাত্র অবিচ্ছিন্ন দৃঢ়তা, নির্দিষ্ট সময়সীমাবদ্ধ কর্মের জন্য জবাবদিহিতা এবং বিভাগীয় কার্যক্রমের মধ্যে সমন্বয়ের মাধ্যমে। এর একটি বড় অংশ কার্যকর হবে মানসিকতার পরিবর্তন ও ডিজিটালের সাহায্যে।লুতফে সিদ্দিকী সিঙ্গাপুরের জাতীয় বিশ্ববিদ্যালয়ের একজন অ্যাডজাঙ্কট  প্রফেসর এবং বালাদেশের পলিসি রিসার্চ ইনস্টিটিউটের বিশিষ্ট ফেলো।","7","https://bangla.dhakatribune.com/articles/opinion/page/7"
"1632474388-955","https://bangla.dhakatribune.com/","মতামত","https://bangla.dhakatribune.com/articles/opinion","বিশ্ববিদ্যালয়: বহতা নদী হোক, বদ্ধ পুকুর...","https://bangla.dhakatribune.com/opinion/2020/06/20/24516","বিশ্ববিদ্যালয়ে যদি মুক্তকথা, মুক্তচিন্তার সুযোগ না থাকে তাহলে তা ক্রমাগত কুপমুণ্ডক তৈরি করে যাবে
বাংলাদেশের উচ্চশিক্ষিত গোষ্ঠীর একটা বড় অংশ স্বেচ্ছায় ক্ষমতার পদতলে আত্মবলি দিচ্ছে। দুঃখজনকভাবে বিষয়টি শুরু হয়েছে দেশের বিশ্ববিদ্যালয়গুলো থেকে। মাছের পচন নাকি মাথা থেকে শুরু হয়। আমাদের শিক্ষাব্যবস্থারও সেটাই হয়েছে কিনা, তা গুরুত্বের সাথে ভেবে দেখা দরকার।বিশ্ববিদ্যালয়ে যদি মুক্তকথা, মুক্তচিন্তার সুযোগ না থাকে তাহলে তা ক্রমাগত কুপমুণ্ডক তৈরি করে যাবে। দুঃখজনক হচ্ছে এই যাত্রায় প্রতিষ্ঠানগুলো নিজেরাই রীতিমতো প্রতিযোগিতা করে এগিয়ে যাচ্ছে। ঘূর্ণিবাত্যার মতো ক্রমশ বেড়ে চলা এ প্রক্রিয়াটিকে আমি বলতে চাই বিশ্ববিদ্যালয়গুলোর ""প্রাতিষ্ঠানিক কুপমুণ্ডকীকরণ""।সম্প্রতি বিষয়টা নতুন করে সামনে এসেছে। কারণ একাধিক বিশ্ববিদ্যালয় ডিজিটাল নিরাপত্তা আইনে তাদের শিক্ষক-শিক্ষার্থীদের বিরুদ্ধে মামলা করেছে, তাদেরকে বহিষ্কার করেছে। তাদের অপরাধ-সামাজিক যোগাযোগ মাধ্যমে তারা সরকারের বা সরকার দলীয় রাজনীতিবিদদের সমালোচনা করেছেন। যদিও এ কাজের জন্য তাদের ওপর সরকারের বা রাজনৈতিক দলের কোনো প্রত্যক্ষ চাপ আছে বলে মনে হচ্ছে না। বরং তারা নিজেরাই উদ্যোগ নিয়ে এই কাজগুলো করে যাচ্ছে। যে সমালোচনাটা কেউ হয়তো ধর্তব্যই মনে করতো না, হয়তো কয়েকশ’ শিক্ষার্থীর ভিতরেই ঘুরপাক খেয়ে স্তিমিত হয়ে যেতো, সেটাকে জাতীয় পর্যায়ে নিয়ে আসছে বিশ্ববিদ্যালয় প্রশাসনগুলোর এই অতিমাত্রায় রাজনীতিপ্রীতি।বাধ্য হয়ে সরকারদলীয় একজন তরুণ নেতা তার ফেসবুকে লিখেছেন, এই অতি উৎসাহ দেখাতে গিয়ে প্রতিষ্ঠানগুলো বরং সরকারের ভাবমূর্তিকেই ক্ষতি করছে। তিনি বলেছেন, কারো যদি সম্মানহানির ব্যাপার ঘটে অন্তত তাকে মামলা করতে দেওয়া হোক। তারপর না হয় কোন একটা ব্যবস্থা নেওয়ার চিন্তা করা যেতে পারে।এখনও কোনো মন্ত্রী, এম.পি’কে দেখিনি নিজেরা বিশ্ববিদ্যালয়ের শিক্ষার্থীদের বিরুদ্ধে তাদের মানহানির জন্য মন্তব্য করেছেন বা মামলা করেছেন। কারণ, এতটুকু সহ্যশক্তি নিয়েই তারা রাজনীতির মাঠে এসেছেন। তারা জানেন, কেউ কেউ তাদের গালি দেবে, আবার কেউ তাদের জন্য জীবন উৎসর্গ করবে। কিন্তু আমাদের বিশ্ববিদ্যালয়গুলোর হয়েছে “মায়ের চেয়ে মাসির দরদ” উপচে পড়া অবস্থা। তারা তিলমাত্র অপেক্ষা করতে রাজি নয়। নিজেদের শিক্ষার্থীদের রক্ষা করার পরিবর্তে তারা একলাফে থানা পুলিশে গিয়ে উপনীত হচ্ছে।একজন শিক্ষার্থীর কোনো মন্তব্য যদি সীমা ছাড়িয়ে যায় তাহলে তাকে সতর্ক করা যেতে পারে। কিংবা বিভাগীয় ব্যবস্থা নেওয়া যেতে পারে। যদিও ব্যক্তিগতভাবে আমি মনে করি, এই কণ্ঠরোধের চেষ্টা অনুচিত। বরং শিক্ষার্থীর স্বাধীন মত সে প্রকাশ করুক। তারপর কারো বিরুদ্ধে কোনো মিথ্যা তথ্য ছড়ানোর অভিযোগ থাকলে সংক্ষুব্ধ ব্যক্তিই অভিযোগ দায়ের করুক। বাংলাদেশের যে কোনো রাজনীতিবিদ কোটি কোটি মানুষের ভালোবাসা পান। অল্প কিছু লোক তাদের বিরুদ্ধাচারণ করতেই পারে। তাদেরকে পাওয়ামাত্রই জেলে পুরতে হবে এই ধারণাটা হঠাৎ করে সবাইকে পেয়ে বসলো কেন? আর বিশ্ববিদ্যালয়গুলো সেই ধারণায় এতোটা বুদ হয়ে গেলো কিসের নেশায়? আমরা তো উত্তর  কোরিয়া নই। আমাদের নেতৃবৃন্দ এখনো জনসভায় যান। এখনো নিজের জীবন বাজি রেখে জনসাধারণের মাঝে কাজ করেন। তাদের ভয় কিসের? আমরা তো কাগজে কলমে এখনো গণতান্ত্রিক দেশ। মুক্তমতের গলায় তবে কেন এই ছুরি চালানোর প্রতিযোগিতা?আমাদের বিশ্ববিদ্যালয়ের আঙিনাগুলো এমনিতেই সাধারণ শিক্ষার্থীদের জন্য অত্যন্ত ভীতিকর জায়গা। গ্রাম বা মফঃস্বল অঞ্চল থেকে আসা শিক্ষার্থীরা আবাসিক হলগুলোতে রাজনৈতিক নির্যাতনের শিকার হয়। তাদের কেউ কেউ সারাজীবন সেই নির্যাতনের চিহ্ন শরীরে ও মনে বয়ে বেড়ায়। শরীরের ক্ষত শুকালেও মনের ভাঙন আর জোড়া লাগে না। কোনো বিশ্ববিদ্যালয় প্রশাসনই এই নির্যাতনের বিরুদ্ধে শক্ত অবস্থান নিতে পারেননি। উলটে তারা রাজনৈতিক শক্তির কাছে নমনীয়ই থেকে গেছেন। আমরা যখন বিশ্বের অন্যান্য বিশ্ববিদ্যালয়ের সাথে নিজেদের তুলনা করি, আন্তর্জাতিক তালিকায় বিশ্ববিদ্যালয়ের অবস্থান দেখতে চাই, তখন এই ভয়াবহ চিত্রটির কথা ভুলে যাই। আমরা মনে করি, সবকিছু এখানে ঠিকঠাক চলছে, পড়াশোনা ও গবেষণায় সোনা ফলছে না কেন?বাস্তবতা হচ্ছে আমরা কখনোই কোনো তালিকায় স্থান পাবো না যতদিন না বিশ্ববিদ্যালয়গুলোতে জ্ঞান চর্চাকে প্রাধান্য দিতে পারবো। সরকারের সাথে, উন্নয়ন সহযোগীদের সাথে আমাদের সমন্বয় ও আলোচনা দরকার গবেষণা ও অবকাঠামোগত উন্নয়ন নিয়ে। আমাদের পরিবর্তন দরকার এসব জায়গায়। ভীতিহীন, শিক্ষা বান্ধব বিশ্ববিদ্যালয় গড়ার জন্য কাজ করা দরকার আমাদের। দুর্ভাগ্যজনকভাবে আমাদের যাত্রা ঠিক তার বিপরীতে। এতোদিন সরকারের আশীর্বাদপুষ্ট সংগঠনগুলোর ভয় ছিলো, এখন শিক্ষক আর প্রশাসনের ভয়টাও যুক্ত হলো। এতদিন প্রক্টর, প্রভোস্টরা শিক্ষার্থীদের থানা থেকে ছাড়িয়ে আনতে যেতেন, উপাচার্যগণ ফোন দিতেন; এখন তারাই অভিযোগ দায়ের করে শিক্ষার্থীদের থানায় পাঠানোর ব্যবস্থা করছেন। আমরা অবনতির দিকেই চলছি।দেশের অগ্রগতির স্বার্থে এবং সরকারের বিভিন্ন কর্মকাণ্ডের “চেক-এন্ড ব্যালান্স” নিশ্চিত করার জন্য সমালোচনার সুযোগ থাকা দরকার। স্বাধীন মতামত প্রকাশ হচ্ছে একটি চলমান নদীর মতো। এ নদী উর্বর। এখানে নানান প্রাণের সৃষ্টি হয়, উচ্ছ্বল স্রোত বয়ে যায় । আর সমালোচনাহীন, ভীতিকর পরিবেশ হচ্ছে একটি বদ্ধ পুকুর। এখানে প্রাণ থাকলেও তার বিকাশ নেই, ক্রমাগত জমে ওঠা আবর্জনায় এ পুকুর অনুর্বর, এখানে বড়জোর কিছু কূপমুণ্ডুক বেড়ে উঠতে পারে। কিন্তু বৃহৎ সৃষ্টির সম্ভাবনা নেই। আমাদের বিশ্ববিদ্যালয়গুলো স্বাধীন মত প্রকাশের চর্চার পথ বন্ধ করে দিয়ে কূপমুণ্ডুক তৈরির পথ প্রশস্ত করছে। এটা জাতির বিকাশের অন্তরায়।আ মরা হয়তো শ’য়ে শ’য়ে ডিগ্রিধারী দেখবো, কিন্তু তার সাথে জ্ঞান সৃষ্টি ও বিকাশের কোনো যোগ থাকবে না।কারো মতামতে বা লেখালেখিতে যদি কেউ ক্ষতিগ্রস্ত হয়, বা অনিরাপদ বোধ করে, তাহলে অবশ্যই ক্ষতিগ্রস্ত ব্যক্তি আইনের আশ্রয় নেবে। কিন্তু পান থেকে চুন খসলেই যদি আইনের খড়গ নিয়ে বিশ্ববিদ্যালয় প্রশাসন নিজেই হাজির হয় নিজ শিক্ষক-শিক্ষার্থীর দরজায় তাহলে ক্ষমতাবানদের প্রশস্তি ছাড়া কারো আর কিছু করার থাকবে না। গড্ডলিকা প্রবাহে অন্ধের মতো গা ভাসিয়ে আত্মাহীন, চিন্তাশক্তিহীন এক খোয়াড়ে জায়গা হবে সবার।সরকার যদি আসলেই দেশের উন্নতি চায় তাহলে আশা করবো তারা বিশ্ববিদ্যালয় প্রশাসনের এই ধ্বংসাত্মক প্রবণতাকে নিরুৎসাহিত করবে। বাধ্য হয়েই সরকারের দ্বারস্থ হলাম। কারণ বিশ্ববিদ্যালয়গুলোর প্রাশাসনিক পর্যায়ে স্বাধীন চিন্তার ভরসা পাওয়া যাচ্ছে না। অন্তত সাম্প্রতিক উদাহরণগুলো তাই প্রমাণ করে।ড. মুশতাক ইবনে আয়ূব, সহকারী অধ্যাপক, ঢাকা বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","4","https://bangla.dhakatribune.com/articles/opinion/page/4"
"1632474881-1034","https://bangla.dhakatribune.com/","মতামত","https://bangla.dhakatribune.com/articles/opinion","বিষণ্ন রাত: প্রসঙ্গ জাহাঙ্গীরনগর...","https://bangla.dhakatribune.com/opinion/2019/11/07/16786","এক আলাপচারিতায় ফারজানা ইসলাম বলেছিলেন, ‘আমার এখন ৬০ এর অধিক বয়স। পৃথিবী ছেড়ে যাবার কথা ভেবে, এখন আমি জীবনের বোঝা কমাতে ব্যস্ত। অথচ আমাকে এখন বইতে হচ্ছে দুর্নীতির কলংকের বোঝা। জাহাঙ্গীরনগর আমাকে চিনল না’
আমি সচরাচর ইতিবাচক কথা উল্লেখ করে লিখতে পছন্দ করি। কিন্ত আজ বোধ হয় কষ্টের কথা নিয়ে শুরু করতে হবে। গতকাল ছেলেকে জেএসসি পরীক্ষার কেন্দ্রে দিয়ে একটি নির্মাণাধীন ভবনের নিচে বসে যন্ত্রস্থ গ্রন্থের খসড়া দেখছিলাম। ভবনের একজন শ্রমিক এসে জিজ্ঞেস করলো, আপা আপনি কি চাকুরি করেন? আমি বললাম, শিক্ষকতা করি। সে বলল কোথায়? আমি বললাম, জাহাঙ্গীরনগর বিশ্ববিদ্যালয়। সে শুনেই বলল, বাপরে বাপ, আপনারা সারাদিন গোলমাল করেন। আমি বললাম, আপনি জানলেন কিভাবে? সে বলল, কেন পত্রিকায় টেলিভিশনে আপনাদের নিয়েই আলোচনা সারাদিন। এ কথা শোনার পর থেকে বিষন্ন হয়ে যায় মন। কোনোভাবেই মন আর ভালো হয় না। একজন প্রান্তিক মানুষ, তিনিও জানেন আমার প্রিয় প্রাঙ্গন অসুস্থ? বাসায় ফিরে মুঠোফোনে কল রিসিভ করলাম চ্যানেল আই থেকে। আমাকে জানানো হলো জাহাঙ্গীরনগর নিয়ে কথা বলতে হবে। আমি রাজী হলাম। টেলিভিশনে যাবো শুনে গৃহপরিচারিকা বারে বারে আলমিরা খুলে রঙ্গিন শাড়ি এগিয়ে দেয়। আমি প্রত্যাখ্যান করি এইটা না ঐটা। সে জানতে চায় কি হয়েছে। আমি কিছু বলি না। অতঃপর সাদামাটা একটি সাদা শাড়ি পছন্দ করি পড়ার জন্য। গৃহপরিচারিকার আবার প্রশ্ন, এত শাড়ি রেখে সাদা কেন আপু? আমি বললাম, সাদা রং শান্তির প্রতীক, আর আমার মনটা ভালো নেই। টেলিভিশনে সুখের কথা বলতে যাচ্ছি না, যাচ্ছি অসুখের কথা বলতে। আবার জানতে চায় কার অসুখ? উত্তর দেই আমার প্রিয় প্রাঙ্গনের। সে বলে, জাহাঙ্গীরনগর? তুমি কিভাবে বুঝলে জাহাঙ্গীরনগর আামর প্রিয় প্রাঙ্গন? তার উত্তর, আপনি তো সারাদিন জাহাঙ্গীরনগর জাহাঙ্গীরনগর করতে থাকেন। আমি আবারো ধাক্কা খাই। বাসা থেকে বেরিয়ে এগুতে থাকি চ্যানেল আইয়ের দিকে। কি বলব, কোথা থেকে শুরু করব, কয়টা বলব? কোন জায়গা থেকে শুরু করব? চোখে ভাসছে কত স্মৃতি। আজ আমার প্রিয় প্রাঙ্গনের অসুস্থতা নিয়ে কেন বলতে হবে। আমি তো সুখের কথা বলি সবসময়। কতিপয় শিক্ষার্থী আমার সহকর্মীকে আঙ্গুল তুলে বলছে তুমি কে? তুমি কে? আমি সেই সহকর্মীর চেহারায় অসহায়ত্ব দেখি। একাই কাঁদি। আমি তো এই স্মৃতি ভুলতে পারি না। উপাচার্যকে তুচ্ছার্থক ভাষা প্রয়োগ করা, উপাচার্যের কুশপুত্তলিকা দাহের নামে উপাচার্য যে রঙের শাড়ি সচরাচর পরেন, সে ধরনের শাড়িতে আগুন লাগিয়ে দেওয়া, শিক্ষার্থীদের হাতাহাতি। কারো কারো গায়ে সেই হাতাহাতিতে আঘাত লাগা। কোন স্থান থেকে শুরু করব আমি। ভাবতে ভাবতে অনুষ্ঠানস্থলে চলে আসি। বিষন্নতা এড়িয়ে কথা বলে যাই। যা মনে এসেছে তাই বলে আসি। কেউ জানতে ও পারলো না কি এক বিষন্নতায় গতকাল চ্যানেল আইয়ের প্রোগ্রামে বেখেয়ালি হয়েছিলাম। অথচ যা বলতে চেয়েছিলাম, তা আর বলা হলো না। ভাবতে ভাবতে বাসায় ফিরি। না। আমার মন ভালো হয় না। পঞ্চাশের দ্বারপ্রান্তে জাহাঙ্গীরনগর বিশ্ববিদ্যালয়। এই বিশ্ববিদ্যালয়ের প্রাক্তন শিক্ষার্থী জাতীয় এবং আন্তজার্তিক ক্ষেত্রে জ্ঞানের বিস্তার ঘটিয়েছে। যে বিশ্ববিদ্যালয়কে বলা হয় “সাংস্কৃতিক রাজধানী”। বিশ্ববিদ্যালয়ে আন্দোলন হচ্ছে বলে যারা জানেন সেই সময়েও কেন্দ্রীয় গ্রন্থাগার থাকে শিক্ষার্থীবৃন্দ দিয়ে কানায় কানায় পরিপূর্ণ। এমনকি গত কয়েকমাসে বিশ্ববিদ্যালয়ের কতিপয় শিক্ষার্থীবৃন্দের যে আন্দোলন চলছে, তাদের এই নিয়ে কোনো মাথাব্যথা নেই। গত কয়েকদিন বিশ্ববিদ্যালয়ের ভবনগুলোতে তালা থাকলেও সাধারণ শিক্ষার্থীবৃন্দ কোনো ধরনের বিশৃঙ্খলা না করে তালা ভেঙ্গেই তারা নিয়মিত ক্লাসে এবং পরীক্ষায় বসেছে।বাসায় ফিরে সামাজিক যোগাযোগের মাধ্যমে হাতড়াতে থাকি। চোখ পড়ে জাহাঙ্গীরনগর বিশ্ববিদ্যালয়ের প্রত্নতত্ত্ব বিভাগের শিক্ষক অধ্যাপক ড. এ. কে. এম শাহনেওয়াজ স্যারের পোষ্ট। যার চুম্বক অংশ তুলে ধরছি, স্যার লিখেছেন, “আমার এক ছাত্রী ফোন করলো স্যার আপনি বিভাগে না আসলেই ভালো। ভবনের কলাপসিবল গেট পাহারায় যে ছাত্ররা আছে তার আড়াল থেকে তাদের উৎসাহ দিচ্ছেন কয়েকজন সম্মানিত শিক্ষক। ভবনে ঢুকতে গেলে ওরা শিক্ষকদের অপমানিত করে। চারদিক থেকে আজেবাজে কমেন্ট করতে ছাড়ে না। আমরা চাই না আপনাকে কেউ বাজে কথা বলুক। ওর সতর্কবার্তাটি আমার ভালো লাগলো না। আমিতো জাবির ছাত্র ছিলাম। প্রায় ৪০ বছর কাটিয়ে দিলাম এই ক্যাম্পাসে। মনে পড়ে, আমার শিক্ষক বলেছিলেন, রাজধানীর খুব কাছে হওয়ায় এইসব কিছুর পর ও একটি গ্রাম্যতা থেকে যাবে। এর প্রকাশ দেখবে ছাত্র-শিক্ষকসহ বিশ্ববিদ্যালয়ের অনেকের মধ্যে। বিশ্ববিদ্যালয়ের শিক্ষার্থীদের চলনে-বলনে-পোশাকে একটু বেশি আলাদা এবং মার্জিত মনে হবে। আমি বুঝে পাই না বিশ্ববিদ্যালয়ের আন্দোলনে রাজপথের আন্দোলনের মতো কেন পিকেটিং হবে, কেন একাডেমিক ভবন বন্ধ করে পাহারাদারদের মতো আমাদের ছাত্রদের কেউ কেউ দাঁড়িয়ে থাকে, তা দেখতে ভালো লাগে না।” স্যারের লেখাটি পড়ে নিজেকে বড্ড অসহায় লাগছিলো। নষ্টালজিক হয়ে ফিরে গেলাম বিশ্ববিদ্যালয়ের প্রাক্তন দুই উপাচার্যের সময়ে অধ্যাপক ড. শরীফ এনামুল কবির এবং অধ্যাপক ড. মো. আনোয়ার হোসেন স্যারের সেই দিনগুলোতে। এই দুইজন স্যারকে অবরোধ করে রাখা হয়েছিল। অথচ এই দুইজনের একজন উপাচার্য বিশ্ববিদ্যালয়ের প্রধান ফটক উপহার দিয়েছিলেন এবং আর একজন বিশ্ববিদ্যালয়ের সীমানা প্রাচীর উপহার দিয়েছিলেন। যা আমরা দিব্যি ভুলে গিয়েছি। দু’জনই পেশাগত জীবনে যথেষ্ঠ সম্মানের, শ্রদ্ধার এবং বোদ্ধা। আর এখন অবরোধ করে রাখা হয়েছে বর্তমান উপাচার্যকে। এভাবে বারে বারে বিশিষ্টজনদের অবরুদ্ধ করে প্রমাণিত হয়ে যাচ্ছে আমরা সহনশীল এবং পরমতসহিষ্ণু নই। খুব বেশীমাত্রায় পরশ্রীকাতর। অতিসম্প্রতি এই অবরোধ সংস্কৃতি যেন বন্ধ হয়ে যায় সেই প্রার্থনা অসীমের কাছে রইল। ভাবতে ভাবতে গভীর রাত ঘনিয়ে আসে। ঘুম তো আসে না। অন্ধকার আকাশের দিকে তাকিয়ে নির্ঘুম কেটে যায় বিষন্ন রাত।সকালে দেখি আমার এক সহকর্মী সামাজিক যোগাযোগ মাধ্যমে লিখেছেন, “একজন মানুষকে গৃহে অন্তরীণ করা অথবা করার চেষ্টা করা তার ব্যক্তিগত ও নিরাপদ জায়গায় আঘাত ও সাংবিধানিক অধিকারকে বাধাগ্রস্থ করার অপরাধ বলে মনে করি। গত কয়েকদিন জাতির বিবেক বলে খ্যাত বিশ্ববিদ্যালয়ের শিক্ষকদের সামনে ভিন্নমতের শিক্ষকদের উদ্দেশ্য করে বিশ্ববিদ্যালয়ের শিক্ষক ও ছাত্ররা যে অশ্রাব্য ভাষা ও শব্দ চয়ন করেছেন তা অত্যন্ত দুঃখের। শিক্ষক হিসেবে আমি লজ্জিত। আমার ছাত্র ছাত্রী এবং বন্ধুবান্ধবের কাছ থেকে এই ধরণের আচরণ ও ভাষার প্রয়োগ আমাকে কষ্ট দিয়েছে। উপলব্ধি করলাম নিজের মতের সাথে যেসব ছাত্রছাত্রীরা অন্য মতের শিক্ষকদের গালিগালাজ করেছেন তা আমাদের চোখে ধরা পড়েনি। কিন্তু ভিন্নমতের ছাত্রছাত্রীরা যখন গালিগালাজ করেছে, সেটি আমাদের কাছে বিবেচ্য বিষয় ছিল। বিশ্ববিদ্যালয়ের শিক্ষকেরা তাদের প্রয়োজনে ছাত্র-ছাত্রীদের ব্যবহার করার প্রবণতা থেকে বের হয়ে আসা উচিত। অন্যথায় আমাদের নৈতিকতা শূন্যের নিচে চলে যাবে। সমাজ ও রাষ্ট্র বিশ্ববিদ্যালয়ের শিক্ষকদের যে মর্যাদা দিয়েছে আমরা প্রতিনিয়ত সেই মর্যাদাকে নিজেরাই ভুলুন্ঠিত করছি।” লেখাটি পড়ে ভাবলাম যা আমি লিখতে চেয়েছিলাম, তা লেখা হয়ে গিয়েছে। তার মানে আমার মতো অনেকেই ভাবছেন এমন করে। আবারো আজ জেএসসি পরীক্ষা, কেন্দ্রের ফটকে একজন অভিভাবক জানতে চাইছিলো, আপা আপনার বিশ্ববিদ্যালয়ে শিক্ষার্থী কতজন? আমার উত্তর ১৪,০০০ এর কাছাকাছি। এরপর প্রশ্ন করছেন আপা শিক্ষক কয়জন? উত্তর দেই ৭০০ এর অধিক। আপা বিষন্ন লাগছে কেন? আমার উত্তর, এমনি। আচ্ছা আপা সব শিক্ষার্থী এবং শিক্ষকতো আন্দোলনে নেই? তাহলে এটা কি করে আন্দোলন হয়? আমি বললাম আপনার মতে কি তাহলে? তিনি বললেন, এটা অরাজকতা। এবার আবারো ধাক্কা খাই।তার কিছুক্ষণ পরই মাননীয় প্রধানমন্ত্রী তার এক বক্তব্যে বলছিলেন, “জাহাঙ্গীরনগর বিশ্ববিদ্যালয়ে ভিসির বিরুদ্ধে দুর্নীতির অভিযোগ করে কেউ যদি প্রমাণ দিতে ব্যর্থ হয় তাহলে তার বিরুদ্ধে ব্যবস্থা গ্রহণ করা হবে।” বিদ্যালয়ের ফটকে দাঁড়িয়ে মুঠোফোনে সেই অভিভাবক আর আমি বক্তব্যটি শুনলাম। এই তো মাননীয় প্রধানমন্ত্রী দেশরত্ন আপনি। আপনার দিকে তাকিয়েছিলাম। আইন নিজের হাতে আমরা তুলে নিতে পারি না। হ্যাঁ, আমরা পাবলিক বিশ্ববিদ্যালয়ের শিক্ষক, তাই বলে রাষ্ট্রের বাইরে বা আইনের ঊর্ধ্বে নই। যেখানে রাষ্ট্রযন্ত্রের অভ্যন্তরে বিশ্ববিদ্যালয় মঞ্জুরী কমিশন রয়েছে, রয়েছে শিক্ষা মন্ত্রণালয়, সর্বোপরি আছেন মহামান্য রাষ্ট্রপতি।অধ্যাপক ড. ফারজানা ইসলামের একটি ব্যক্তিগত, সামাজিক পরিমন্ডল রয়েছে। তিনি যথেষ্ঠ প্রজ্ঞাময়ী এবং বিদুষী। ড. ফারজানা ইসলাম নিজে একজন প্রতিষ্ঠিত ব্যক্তি। তাকে ছোট করার জন্য তার স্বামী, সন্তানকে টেনে আনা, তাদের নিয়ে কুরুচিপূর্ণ বক্তব্য প্রদান করা আমার কাছে যুৎসই মনে হয়নি। কেন জানি বারে বারে মনের অজান্তে বিষয়টি ঘুরে ফিরে আসে। ফারজানা ইসলাম নারী বলে, বেশি ধকল সইছে না তো। নারী নেতৃত্ব কেউ কেউ সহ্য করতে পারছে না, সেই পুরুষতান্ত্রিক চিন্তা থেকে তাকে বেশি ধকল সইতে হচ্ছে না তো?আমি ব্যক্তিগতভাবে অধ্যাপক ড. ফারজানা ইসলামের গঠনমূলক বক্তব্যের একজন ভক্ত। আমি প্রতিনিয়ত তার কথা শুনে তাকে অনুসরণ করার চেষ্টা করি। কয়দিন পূর্বে এক আলাপচারিতায় তিনি বলছিলেন, “আমার এখন ৬০ এর অধিক বয়স। পৃথিবী ছেড়ে যাবার কথা ভেবে, এখন আমি জীবনের বোঝা কমাতে ব্যস্ত। অথচ আমাকে এখন বইতে হচ্ছে দুর্নীতির কলংকের বোঝা। জাহাঙ্গীরনগর আমাকে চিনল না।” ম্যামের এই কথাটি আমাকে ভীষণ ভাবিয়েছে। বেশ কয়কে বছর পূর্বে বিশ্ববিদ্যায়ের একজন অধ্যাপক বলেছিলেন, “উপাচার্যের মাথায় গুজে রাখা ক্লিপটিও সৎ পয়সায় কেনা।” সেদিন থেকে আমি আরও ভক্ত হয়ে যাই। বিশ্ববিদ্যালয়ের অনেক বয়োজ্যেষ্ঠ শিক্ষক মানতে চান না, তিনি দুর্নীতি করতে পারেন। যারা এই অভিযোগ তুলেছেন তারা প্রমাণ করুক। মাননীয় প্রধানমন্ত্রী তাই আহ্বান করেছেন। এভাবে অবরোধের সংস্কৃতি, তালা মারা সংস্কৃতি বন্ধ না হলে আজ যারা অবরুদ্ধ করছেন, কাল তাকেও হয়তো উপাচার্য হয়ে অবরুদ্ধ হতে পারে।কয়দিন পূর্বে এক বয়োজ্যেষ্ঠ অধ্যাপক যিনি জাহাঙ্গীরনগরের ছাত্র ছিলেন, তাকে বলছিলাম, “স্যার ম্যামের মেয়াদ শেষ হলে আপনাকে উপাচার্য হিসেবে পেলে জাহাঙ্গীরনগর বিশ্ববিদ্যালয় ধন্য হবে।” স্যার বললেন, “কি বলো এসব? আমি কখনই এই পদে যাবো না। এই অবরোধের সংস্কৃতি বিশ্ববিদ্যালয়ে উপাচার্য হবো আমি? অসম্ভব।” আমি স্যারের কথা শুনে হতাশ হই। বুঝতে আর বাকি থাকে না অবরোধের সংস্কৃতিতে বিশ্ববিদ্যালয়ে গভীর ক্ষত তৈরি হয়েছে। যে ক্ষত সারাবার মোক্ষম সময় এখনই। নইলে অবরোধের সংস্কৃতির আতংক থেকে বিশিষ্টজনেরা মুখ ফিরিয়ে নিলে আমার প্রিয় বিশ্ববিদ্যালয় যাবে কোথায়?মনে পড়ে অধ্যাপক ড. এ.কে.এম শাহনেওয়াজ স্যারের সামাজিক যোগাযোগ মাধ্যমে লেখা শেষ কয়টি কথা, “দিন শেষে এখন কষ্টের সাথে প্রতিদিন ভাবনা হয়। আমার প্রিয় ক্যাম্পাস এটি। শিক্ষকতার আনন্দ নিয়ে শিক্ষক হয়েছিলাম। অল্প কয়েকবছর পরই অবসরে যাবো। এখন বিস্ময়ের সাথে নিজেকে দেখি। ভাবি অবসরের সময়টা দ্রত কমে আসছে না কেন?” কথাটি পড়ে ডুকরে ডুকরে কান্না আসে। নিজেকে প্রশ্ন করি আমিও তো আনন্দ নিয়েই শিক্ষকতায় এসেছিলাম। আমাকেও কি অবসরের কাছাকাছি সময়ে এমন করে ভাবতে হবে?না, আমি এমন করে ভাবতে চাই না, আমি তখন লিখতে চাই অবসরের সময় ধীরে ধীরে আসুক। আর তার জন্য এখন থেকেই শক্তভাবে দৃঢ়তার সাথে সৎ থেকে যে কাজ করতে হবে এটুকু বুঝতে বাকি নেই। বিশ্ববিদ্যালয়ের সকল শিক্ষার্থীবৃন্দকে পাঠদানের সুযোগ নেই। সরাসরি শিক্ষার্থীবৃন্দকে এটুকু শিখিয়ে দিয়েছি। কারো দ্বারা প্ররোচিত হইও না। মনে রেখো, তোমারও একটি মস্তিষ্ক আছে, আছে বিবেক বুদ্ধি বিবেচনা।আমার প্রিয় প্রাঙ্গনে যারা এখনো আন্দোলনে ব্যস্ত আছেন, তাদের প্রতি উদাত্ত আহ্বান, ফিরে আসুন। বিশ্ববিদ্যালয়কে স্থিতিশীল করার জন্য একযোগে কাজ করুন। আমার এই প্রিয় প্রাঙ্গনের দিকে তাকিয়ে কেউ কটু কথা বলুক, আমি ব্যক্তিগতভাবে চাই না। আমার বিশ্বাস যারা সত্যিকারভাবে বিশ্ববিদ্যালয়টিকে ভালোবাসেন তারা কেউই চায় না। সব ভুলে গিয়ে বর্তমান উপাচার্য অধ্যাপক ড. ফারজানা ইসলামের পাশে দাঁড়িয়ে বিশ্ববিদ্যালয়টিকে একটি স্বপ্নের ক্যাম্পাস নির্মাণ করি। যে বিশ্ববিদ্যালয়ের সৌন্দর্য উপভোগ করে সবাই যেন বিমোহিত হয়। সবাই মিলে হাতে হাত মিলিয়ে গড়ে তুলি আমাদের জাহাঙ্গীরনগর।ড. জেবউননেছা সহযোগী অধ্যাপক ও বিভাগীয় প্রধান, লোকপ্রশাসন বিভাগ, জাহাঙ্গীরনগর বিশ্ববিদ্যালয়*****************************************************************************************************************প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনও ধরনের দায় নেবে না।","7","https://bangla.dhakatribune.com/articles/opinion/page/7"
"1632474687-1006","https://bangla.dhakatribune.com/","মতামত","https://bangla.dhakatribune.com/articles/opinion","খাদ্য লড়াইয়ে নারী: দিতে হবে রাষ্ট্রীয়...","https://bangla.dhakatribune.com/opinion/2020/03/08/20934","কৃষিতে কর্মরত নারীদের কৃষক হিসেবে রাষ্ট্রীয় স্বীকৃতি দিতে হবে, গুরুত্বের সাথে মূল্যায়ন করতে হবে তাদের প্রত্যক্ষ অবদানকে। একইসঙ্গে কৃষকদের সহায়তার যেসব সরকারি কার্যক্রম রয়েছে তার প্রতিক্ষেত্রে নারী কৃষকদের কোটা থাকতে হবে
৮ মার্চ জাতিসংঘ কর্তৃক ঘোষিত নারীর অধিকার ও মর্যাদা উদযাপনের জন্য নির্ধারিত দিন। বাংলাদেশের ৮৮ শতাংশ গ্রামীণ নারী প্রত্যক্ষ বা পরোক্ষভাবে কৃষিকাজে জড়িত। তাই বাংলাদেশের প্রেক্ষাপটে নারী দিবসের প্রাক্কালে গ্রামীণ নারীদের কথা, তাদের অবদান এবং লড়াইয়ের কথাগুলো আলোচনায় থাকাটা হবে সবচেয়ে বেশি প্রাসঙ্গিক। বাংলাদেশের কৃষি এবং খাদ্য নিরাপত্তার প্রধান বীরযোদ্বা মূলত নারীরাই। তাই নারী দিবসের সকল আয়োজন, আলোচনা কেবলমাত্র শহরে মধ্যবিত্ত নারীদের মধ্যে সীমাবদ্ধ না রেখে গ্রামীণ নারীদের মধ্যে আনতে হবে, এবং সম্মান জানানো প্রয়োজন আমাদের খাদ্য লড়াইয়ের বীর নারীযোদ্ধাদের। আন্তর্জাতিক নারী দিবসে, কৃষক, শ্রমিক, জেলে, গৃহকর্মীসহ অসংখ্য বৈচিত্র্যময় পেশার নারীদের খাদ্যের লড়াইয়ে পুঁজিবাদী ও পুরুষতান্ত্রিক ব্যবস্থার ক্রমাগত শোষণ এবং নিপীড়নের বিরুদ্ধে সংহতি ও একাত্মতা প্রকাশ করছি। বাংলাদেশের সামাজিক ও অর্থনৈতিক উন্নয়নে নারী কৃষকের অবদান নতুন করে আলোচনার কোনো অবকাশ রাখে না। বাংলাদেশে গ্রামীণ নারী কৃষকদের এই অবদান যে কেবলমাত্র খাদ্য নিরাপত্তা নিশ্চিত করছে তা নয়। মানুষের নিরাপত্তা এবং অর্থনৈতিক উন্নয়নের ক্ষেত্রে খাদ্য নিরাপত্তা একটি আবশ্যক ধারা। অনেকে মনে করেন, খাদ্য নিরাপত্তা জাতীয় নিরাপত্তার অন্যতম সূচক। এতে কোনো দেশের মর্যাদা যেমন বাড়ে- অন্যদিকে বৈদেশিক মুদ্রাও সাশ্রয় হয়। বাংলাদেশে কৃষিকাজের সাথে যুক্ত আছেন ৬৮.১ শতাংশ নারী। গৃহস্থালীর সকল কাজের পাশাপাশি কৃষিকাজে নিয়োজিত নারী কৃষকদের ৭৪ শতাংশ গবাদিপশু পালন, ৬৩ শতাংশ স্থানীয় জাতের বীজ সংরক্ষণ, ৪০ শতাংশ শাক-সবজি ও ফলমূল উৎপাদন, শস্য মাড়াই ও মাড়াই পরবর্তী কার্যক্রম, খাদ্যশস্য প্রক্রিয়াজাতকরণসহ কৃষিপণ্য উৎপাদনে যুক্ত থাকেন। বিবিএসের সর্বশেষ জরিপ (২০১৫) অনুযায়ী, গত এক দশকের ব্যবধানে দেশের কৃষিতে নারীর অংশগ্রহণ বেড়েছে ১০২ শতাংশ। সেখানে পুরুষের অংশগ্রহণ কমেছে ২ শতাংশ। নারী তার নিজ যোগ্যতায় কৃষিখাতের হাল ধরছেন। ২০০০ সালে দেশের কৃষিতে নারী শ্রমিকের সংখ্যা ছিল ৩৮ লাখ। ২০১০ সালে তা বেড়ে দাঁড়ায় ১ কোটি ৫ লাখে। ১০ বছরের মধ্যে প্রায় ৭০ লাখ নারী কৃষিতে যুক্ত হয়েছেন। কিন্তু, কৃষিতে নারীর ভূমিকা শুধু “সাহায্যকারী” হিসেবে বিবেচনা করা হয়, কৃষি উৎপাদনে গুরুত্বপূর্ণ অবদানকারী হিসেবে নয়। কৃষি উৎপাদন এবং খাদ্য নিরাপত্তায় নিশ্চিত করতে নারীরা একাধারে খাদ্য উৎপাদক, বীজ ও লোকায়ত জ্ঞান সংরক্ষক, কৃষি শ্রমিক; একই সাথে খাদ্য প্রক্রিয়াজাতকরণ এবং জীববৈচিত্র্যও সংরক্ষণ করেন। ২০০৮ সালে বিশ্ব ব্যাংকের এক প্রতিবেদনে বলা হয়েছে, কৃষিখাতে নিয়োজিত পুরুষের চেয়ে নারীর অবদান শতকরা ৬০ থেকে ৬৫ শতাংশ বেশি। ১৯৯৮ সালে জাতিসংঘের খাদ্য ও কৃষি সংস্থা কৃষিতে নারীর অবদানের স্বীকৃতি স্বরূপ বিশ্ব খাদ্য দিবসের প্রতিপাদ্য হিসেবে “অন্ন জোগায় নারী” শ্লোগানটি নির্ধারণ করেছিল। জাতিসংঘের পরিসংখ্যান মতে, অনুন্নত ও উন্নয়নশীল দেশ মিলিয়ে কৃষিতে নারী কৃষকের হার ৪৩ শতাংশ। “রাইট টু ফুড অ্যান্ড নিউট্রিশন ওয়াচ-২০১৯” জানাচ্ছে, বিশ্বব্যাপী যে পরিমাণ ফসল উৎপাদিত হয়, তার ৮০ শতাংশই আসে পারিবারিক কৃষি থেকে। চাষের জন্য জমি প্রস্তুত থেকে শুরু করে ফসল ঘরে তোলা ও বাজারজাতকরণের পূর্ব পর্যন্ত কৃষিখাতের ২১ ধরনের কাজের মধ্যে ১৭টিতে নারীর সক্রিয় অংশগ্রহণ রয়েছে। টাঙ্গাইলের দেলদুয়ারে বিষমুক্ত সবজি চাষ করে দেশব্যাপী পরিচিতি পেয়েছেন রিনা বেগম। ঢাকা ট্রিবিউন
বর্তমানে সরকারি বিভিন্ন কৃষি-প্রণোদনা প্রদানের ক্ষেত্রে নারী কৃষকের পক্ষে কিছু ইতিবাচক পরিবর্তন সাধিত হয়েছে। ২০১৮ সালে প্রণীত কৃষিনীতিতে  “নারী ক্ষমতায়ন” শিরোনামে একটি অধ্যায় সংযুক্ত হয়েছে এবং নারীকৃষকরা “কৃষিকার্ড” পাওয়া শুরু করেছেন; যা প্রশংসনীয়। কিন্তু কৃষিনীতিতে “নারীর ক্ষমতায়ন” শিরোনামে যে অধ্যায়টি সংযুক্ত হয়েছে সেখানে নারীদের অবদানের কথা এবং বিভিন্ন ধরণের সেবাপ্রাপ্তির বিষয়ে বলা হলেও “নারী- কৃষক” স্বীকৃতি দেওয়া হয়নি। সরকারি কৃষি উপকরণ প্রদানের ক্ষেত্রে যে বৃহৎ সংখ্যাক প্রান্তিক কৃষকের নাম দেখা যায় সেখানেও নারী কৃষকরা উপেক্ষিত থাকছেন; আবার যাদের নাম রয়েছে সেটিও শুধু তালিকায় নাম দেখানো বা কার্ড পাওয়ার মধ্যে সীমাবদ্ধ। পাশাপাশি সরকারের কৃষিপণ্য ক্রয়ে নারী কৃষকদের উৎপাদিত পণ্য সরবরাহে গুরুত্ব দেওয়া হয় না, ফলে স্থানীয় ও রাষ্ট্রিয়ভাবে নারী কৃষকরা তাদের উৎপাদিত পণ্য বিপণনেও অবহেলার শিকার হচ্ছেন।সাম্প্রতিক বছরগুলোতে কৃষি থেকে পুরুষের সম্পৃক্ততা কমে যাচ্ছে। পুরুষের অবর্তমানে এই খাতে নারীদের সম্পৃক্ততা দ্রুত হারে বাড়ছে। গত সাত বছরে বাংলাদেশে কৃষিখাতে নারীর অংশগ্রহণ বাড়লেও ভূমির মালিকানা এখনো পুরুষেরই হাতে। অর্থনীতিবিদ ড. আবুল বারাকাতের এক গবেষণায় দেখা যায়, ভূমিতে গ্রামীণ নারীর মালিকানা মাত্র ২ থেকে ৪ শতাংশ এবং বাকি ৯৬ শতাংশ জমির ব্যক্তি মালিকানা রয়েছে পুরুষের নামে। নারীর সম্পদহীনতা ও বৈষম্যের বিষয়টি রাষ্ট্রের নীতিতেও খুব স্পষ্ট। নারী উন্নয়ন নীতি ২০১১-এর ১১নং দফায় বলা হয়েছে দেশের দারিদ্র্য সীমার নিচে বসবাসকারী শতকরা ৪০ ভাগ জনগোষ্ঠীর মধ্যে দুই-তৃতীয়াংশ নারী। বৃহত্তর এই দরিদ্র, প্রান্তিক ভূমিহীন মানুষের ভূমিতে প্রবেশাধিকারের একমাত্র উপায় খাসজমি। বাংলাদেশের খাসজমি ব্যবস্থাপনা ও বণ্টন নীতিমালায় স্বামী-স্ত্রীর যৌথ মালিকানার বিধান থাকলেও নানাক্ষেত্রে তা নারীর প্রতি বৈষম্যমূলক। এ সব নীতিকাঠামো ভূমিতে নারীর পূর্ণ অধিকার ভোগের ক্ষেত্রে এবং সামগ্রিকভাবে খাদ্য নিরাপত্তা নিশ্চিত করতেও প্রতিবন্ধকতা সৃষ্টি করছে। জমির মালিকানায় নারীদের অধিকার না থাকলে তারা বিভিন্ন আর্থিক সেবা গ্রহণ ও অন্যান্য উন্নয়ন প্রকল্প হতে বঞ্চিত হয়। এখানে তানজানিয়ার একটি উদাহরণ দেওয়া যেতে পারে- দেশটিতে জমির মালিকানায় নারীদের অধিকার থাকার কারণে তারা ৩.৮ গুণ বেশি আয় করেন। ল্যাটিন আমেরিকার দেশ হন্ডুরাস ও নিকারাগুয়াতে নারীদের জমিতে সমঅধিকার থাকার কারণে পরিবারের আয়ে তারা পুরুষদের চেয়ে বেশি অবদান রাখেন। জাতিসংঘের খাদ্য ও কৃষি সংস্থার হিসাব মতে, নারীরা যদি উৎপাদনের জন্য সম্পদ পুরুষের সমপরিমাণ পেত, তাহলে উন্নয়নশীল দেশগুলোতে কৃষি উৎপাদন আরও ৪ শতাংশ বৃদ্ধি পেত, যার ফলে ক্ষুধার্ত মানুষের সংখ্যা ১০০ থেকে ১৫০ মিলিয়ন কমিয়ে আনা সম্ভব হতো।বাংলাদেশে গ্রামীণ খাদ্য ব্যবস্থাপনার বড় কারিগর গ্রামীণ নারীরা। ভৌগলিক অবস্থানের কারণে বছরপ্রতি দেশে বন্যা, ঘুর্ণিঝড়ের মতো ঘটনা ঘটে। তখন মূলত: নারীরা আপদকালীন সময়ের জন্য খাদ্য ব্যবস্থা গ্রহণ করেন। পাহাড়ি এলাকায় জুমে ইঁদুরের আক্রমণ, ফলন না হলে বা “আদিবাসীদের” সংস্কৃতিগত খাদ্য সঙ্কটে পড়লেও পরিবারের খাবারের যোগান দেন পরিবারের নারীরা। এক সময়ে শাক হিসেবে ১৫০টিরও বেশি গাছ-গাছালি বাংলার মেয়েরা খাদ্য হিসেবে ব্যবহার করতো এবং উৎপাদন করতো। কিন্তু তথাকথিত বাণিজ্যিক ও আধুনিক কৃষি নারীদের এই বিপুল ব্যবহারিক জ্ঞানকে অস্বীকার করে বাজারনির্ভর খাদ্য ও ওষুধনির্ভর রাষ্ট্রীয়ব্যবস্থার ফলে মানুষের খাদ্য নিরাপত্তা মারাত্মক হুমকির মধ্যে পড়ে। বর্তমানে কৃষিতে প্রযুক্তির সংযোজনের কৃত্বিত্বের কথা বলা হয়। কিন্তু এখনও পর্যন্ত নারীবান্ধব কোনো প্রযুক্তি নারীকৃষকের কাছে পৌঁছায়নি। নারীদের এ ক্ষেত্রে পুরুষের ইচ্ছা, অনিচ্ছা ও সহযোগিতার ওপর নির্ভর করতে হয়। কৃষিঋণ বিতরণের জন্য ব্যাংক একাউন্টের আওতায় অতি দরিদ্র নারীরা অন্তুর্ভূক্ত থাকলেও ঋণ বা ভর্তুকি সহায়তা নারীকৃষকরা কতখানি পেয়ে থাকে তা রীতিমত অনুসন্ধানের বিষয় হতে পারে। নারীদের যথাযথ মাত্রায় কৃষিঋণ ও ভর্তুকি সহায়তা না পাওয়ার অন্যতম কারণ হলো পুরুষ কৃষকের ন্যায় কৃষি সম্প্রসারণ অধিদপ্তরে নারী কৃষকের জন্য সুনির্দিষ্ট কোনো “ডাটাবেজ” এর উপস্থিতি না থাকা। যদিও “সিডও” সনদের ১৪ অনুচ্ছেদ অনুযায়ী কৃষি ঋণ-আর্থিক সুবিধা, বাজারজাতকরণ সুবিধা, প্রযুক্তি সুবিধা, ভূমি সংস্কার ও ভূমি পুনর্বাসনে নারী ও পুরূষের অধিকার সমান হিসেবে ঘোষিত হয়েছে। পুরুষের পাশাপাশি ধান রোপণ করছেন ঠাকুরগাঁওয়ের এক নারী শ্রমিক। ঢাকা ট্রিবিউন
নয়া উদারনীতির বাজার অর্থনীতি অনুসরণের ফলে আজকের দিনে একজন হতদরিদ্র নারীকেও তার উৎপাদিত দুধ বাজারজাত করতে গিয়ে চরম অসম প্রতিযোগিতায় নামতে হচ্ছে উন্নত বিশ্বের বৃহৎ খামারি বা বহুজাতিক কোম্পানির সাথে। বাজারে নারীর প্রবেশাধিকার কিংবা নারীবান্ধব বাজার ব্যবস্থার কথা বিবেচনা করে সরকার ৬০টি গ্রোয়ার্স মার্কেট ও ১৫টি পাইকারি বাজারে নারীদের জন্য আলাদা কর্ণার করে দিয়েছে। কিন্তু এসব কর্ণার নারীদের কতটা কাজে আসছে তা প্রশ্নসাপেক্ষ। কারণ, পুরো বাজার ব্যবস্থাটাই নারীবান্ধব নয় বিধায় এসব বাজারে নারী ব্যবসায়ীগণ বিশেষ করে ক্ষুদ্র নারী উদ্যোক্তাগণ প্রবেশ করতে পারছেন না। এই প্রেক্ষাপটে, যখন সমাজের অধিকাংশ প্রান্তিক কৃষিজীবী, নারী এবং পুরুষ উভয়ের ওপর বাণিজ্যিক কৃষি এবং খাদ্য উৎপাদনের নেতিবাচক প্রভাব পড়ছে; কাঠামোগত সহিংসতা ও রাজনীতির বস্তুগত প্রভাব- বিশেষ করে নারী কৃষকের জীবনে কঠোরতর হচ্ছে; জাতি, শ্রেণী এবং গোষ্ঠীভেদে এই সংকটও আরো ঘণীভূত হচ্ছে। একই সাথে- -    কৃষিজ কর্মকাণ্ডে প্রধান কুশীলব হয়েও নারীরা “কৃষক” হিসেবে রাষ্ট্রীয় স্বীকৃতি পায় না;-    সংস্কৃতি ও আইনি ব্যবস্থার কারণে ভূমিতে নারীদের প্রবেশাধিকার প্রসারিত হচ্ছে না; -    সমুদ্র উপকূলবর্তী এবং দূরবর্তী মৎসশিকারের কাজে সক্রিয়ভাবে অংশগ্রহণ করা সত্ত্বেও যখন নারীরা “জেলে” হিসেবে স্বীকৃত হচ্ছে না; -    যখন বৈশ্বিক বাণিজ্যিক খাদ্যব্যবস্থা নারীর দৈনিক অবৈতনিক পরিচর্যা এবং গৃহস্থালি কাজের ওপর নির্ভর হয়ে দাঁড়িয়ে থাকে তখন বৈশ্বিক অধিকার সংগঠনগুলোর সাথে সাথে আমরাও এটিকে “নারীর প্রতি সহিংসতা” হিসেবেই বিবেচনা করছে। ব্যবসায়ী গোষ্ঠীর স্বেচ্ছাচারী ব্যবস্থার আড়ালে লুকায়িত শ্রমিকদের নিরাপত্তাহীনতা, অধিকারহরণ, প্রতিবাদ নির্মূলকে অনুপ্রেরণাদায়ী সকল দেশীয়, আন্তঃদেশীয়, বহুজাতিক রীতির আমরা তীব্র প্রতিবাদ জানাই। নারী প্রতি সহিংসতা এবং শোষণের কোনো দেশ-কাল-পাত্র নেই। বিশ্বব্যাপী নারীদের বৃহদায়তনে সমাবেশ, সংহতি, সংগ্রামের গতিবিধি এবং অভিব্যক্তি নারীর প্রতি সব ধরণের সহিংসতা এবং নিপীড়ন বন্ধের দাবির গুরুত্ব অনুমোদন করে। নারীর অধিকার নিশ্চিত করার পরিবর্তে ন্যায়বিচার ও ক্ষতিপূরণকে অস্বীকার করে যে পিতৃতান্ত্রিক ব্যবস্থা শোষণকারীদের দায় থেকে মুক্তি দেয় সেই ব্যবস্থার নিন্দা জানাই। জমির অধিকার, উৎপাদিত ফসলের ন্যায্যমূল্য পাওয়ার অধিকার, বিষাক্ত কৃষি-রাসায়নিকমুক্ত উৎপাদন নিশ্চিত করতে এবং কৃষি প্রতিবেশ প্রচারের মাধ্যমে খাদ্যের সার্বভৌমত্ব অর্জনের পথে স্বাস্থ্যকর খাদ্য উৎপাদনে নারী কৃষকের অত্যাবশ্যক ভূমিকা ও নিত্যপণ্যের রক্ষক হিসেবে স্বীকৃতি দিতে আমরা কৃষকদের অধিকার সম্পর্কিত জাতিসংঘের ঘোষণাপত্র বাস্তবায়নের জোর দাবি জানাই। কৃষিতে কর্মরত নারীদের কৃষক হিসেবে রাষ্ট্রীয় স্বীকৃতি দিতে হবে, গুরুত্বের সাথে মূল্যায়ন করতে হবে তাদের প্রত্যক্ষ অবদানকে এবং সে অনুযায়ী কৃষিনীতিসহ অন্যান্য নীতিমালা সংশোধন/পরিমার্জন করা; সকল রাষ্ট্রীয় নীতি, প্রণোদনা, প্রশিক্ষণ, ঋণ কার্যক্রম ইত্যাদিতে নারী কৃষকের সমান অধিকার প্রদান; কৃষি ও পল্লীঋণ কর্মসূচির আওতায় নারী কৃষকদের মাঝে পর্যাপ্ত ঋণ বিতরণের সুযোগ সৃষ্টি করা; কৃষকদের সহায়তা করার জন্য যে সমস্ত সরকারি কার্যক্রম রয়েছে সেখানে নারী কৃষকদের জন্য কোটা থাকা প্রয়োজন এবং এ বিষয়টি জাতীয় কৃষিনীতিতে স্পষ্টভাবে উল্লেখ করার দাবি জানাই। নুরুল আলম মাসুদসাধারণ সম্পাদক, খাদ্য নিরাপত্তা নেটওয়ার্ক (খানি), বাংলাদেশ*****************************************************************************************************************প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","6","https://bangla.dhakatribune.com/articles/opinion/page/6"
"1632474572-989","https://bangla.dhakatribune.com/","মতামত","https://bangla.dhakatribune.com/articles/opinion","করোনা-কালের অনুধাবন: ‘চলো বদলে","https://bangla.dhakatribune.com/opinion/2020/05/23/23625","‘মূল্যবোধতো আর আইন করে বদলানো যাবে না, নিজ থেকে উৎসাহিত হতে হবে’
আজ আনুমানিক ৫০ দিন পর অনেকটা বাধ্যতামূলক লেন-দেন করতে বাসা থেকে বের হয়ে বুঝতে পারলাম বদলাতে হবে, আমাদের বদলে যেতে হবে। অতি সাধারণ কিছু ঘটনা, তারপরেও মনেহলো আমাকে বদলাতে হবে। যদিও এই জরুরি অবস্থাতে ঘরে বসেই কীভাবে সবধরণের লেন-দেন সম্পন্ন করা যায় তা রপ্ত করে ফেলেছি, মুখ-হাত ঢাকার অভ্যাস এবং অনেকেই অন্য অনেক অভ্যাস বদলে ফেলেছি; কিন্তু আমি এই অভ্যাস বদলানোর  পাশাপাশি আমাদের স্বভাব বদলানোকেও গুরুত্বপূর্ণ মনে করছি। স্বভাব না বদলে, শুধু অভ্যাস বদলে ফেললে আসলে “চলো বদলে যাই” হয়না। একটি হচ্ছে আমার চারপাশের পরিবেশের উপর আমার আচরণগত পরিবর্তন, আর অন্যটি হচ্ছে আমার উপর আমার পারিপার্শ্বিকতার প্রভাব। বদলে যেতে হবে। আমাকে, নিজেকে, আমাদের আশ-পাশ ও অন্যকেও।ভেবেছিলাম অনেক মানুষ বদলে গিয়েছে, অনেক কিছুই বদলে গিয়েছে, কিন্তু না। প্রত্যেক আমিকেই পরিবর্তনের  অভ্যাসে অভ্যস্ত হতে আরও অনেক সময় প্রয়োজন।রিকশাওয়ালার কাছ থেকে জানতে পারলাম উনার দৈনিক জমা দুইশ’ থেকে তিনশ’ হয়েছে। ভাড়া দিগুণ দিলাম (দিতে পারলাম)। মন খারাপ হয় উনাদের কথা ভেবে। কোভিড-১৯ এর প্রভাব সমাজে শ্রমজীবী মানুষগুলোকে বেশি কষ্টে ফেলেছে। আমরা সবাই নিজেদের ক্ষতিটা প্রণোদনায় পুষিয়ে নিতে ব্যস্ত, অথবা রিকশাওয়ালার মত কারও ওপরে চাপিয়ে দিয়ে আদায় করে নিচ্ছি। সবাই না হলেও অনেকেই এটা করছি। তাই বলছি বদলাতে হবে। কিন্তুমূল্যবোধতো আর আইন করে বদলানো যাবেনা। নিজ থেকে উৎসাহিত হতে হবে। আমি রিকশাওয়ালাকে যে বাড়তি টাকাটা দিলাম, এমন অনেকেই দেন। এটি আমার কাছে দান। এই জরুরি অবস্থাতে আমার মনে হয় আমাদের সচ্ছল ও অসচ্ছল অবস্থায় দান করার মানসিকতা রাখতে হবে। তাই বলছি “চলো বদলে যাই”।একটি ব্যাংকের বুথে ঢুকতেই, বয়স্ক মানুষটি বেশ কর্কশ ভাবেই বলল টাকা নেই, ঢুকবেন না। কী সমস্যা, কখন টাকা পেতে পারি; জিজ্ঞেস করাতে উনি বিরক্ত হলেন। আমিও রেগে গিয়ে উচ্চস্বরে কথা বললাম। পরে বুঝতে পারলাম আমার রাগ করা ঠিক হচ্ছেনা। কোথায় গেল আমার সেই মূল্যবোধ। রাগ হজম করা শিখতে হবে, বন্ধুরা বলত- “রেগে গেলেন তো হেরে গেলেন”। বদলাতে হবে, নিজের উপর নিয়ন্ত্রণ আনতে হবে। নিজের উপর নিয়ন্ত্রণ যে আমার একেবারেই নেই, তা নয়। এই গৃহবন্দি অবস্থাতেই ধূমপান থেকে নিজেকে একদমই বিরত রাখতে পেরেছি। জানি না আজ রোজা না থাকলে এই বিরতিটা বজায় রাখতে পারতাম কিনা! কোভিড-১৯ এর ভয় কিনা জানি না, কিন্তু অনেক দিনের বদলে যাওয়ার ইচ্ছা থেকে আপাতত ধুম্রশলাকা থেকে দূরে থাকছি, পারছি। এটাও বুঝতে পারছি, সিগারেট ছাড়াটা মদ-গাঁজা ছাড়া থেকেও কঠিন; অথচ তা দিব্যি বাজারে কিনতে পাচ্ছি, আর জনসম্মুখে খেয়েও যাচ্ছি। বাজার যেন আমাকে নিয়ন্ত্রণ না করে বরং আমি যেন নিজেকে নিয়ন্ত্রণ করতে পারি, সেই চেষ্টায়- ”চলো বদলে যাই”।এই বুথ থেকে অন্য বুথে রওনা দিলাম অন্য আরেকটা রিকশা নিয়ে। বয়স্ক রিকশাওয়ালা, বাবার বয়সী। উঠতে কষ্ট হচ্ছিলো মনে, তবুও উঠলাম; নামার সময় আবারও বেশি ভাড়া দিলাম। কিন্তু আমিতো এই বাবার বয়সী মানুষটার জন্য কিছু করতে পারলাম না। ভাবলাম, যে শহরে আমার বাবার বয়সী মানুষ ক্ষুধার যন্ত্রণাতে রিকশা চালাচ্ছে, সেই শহরেই বসবাস করে সেই বাবার পিঠেই সওয়ার হয়ে আমি রোজা রেখে সৃষ্টিকর্তা’র সন্তুষ্টি লাভের আশায় ঘুরে বেরাচ্ছি; এ আমি কেমন মানুষ!! আমায় বদলাতে হবে। এ যে অনেক বড় পরিবর্তনের কথা ভাবছি, এটা আমার একার পক্ষে সম্ভব নয়। আমায় কেউ বলে দিন আমি কী করতে পারি; সৃষ্টিকর্তা আমায় সাহায্য করুন, আমায় ক্ষমা করুন।রিকশা থেকে নামতেই শুনলাম আর দেখলাম অন্য আর এক রিকশাতে বসে, এক ভদ্রমহিলা চেঁচিয়ে অন্য একজনকে বলছেন, “থাপড়ানো উচিৎ, থাপড়ায়ে এদের সব দাঁত ফেলে দেয়া উচিৎ”। এই আবাসিক এলাকার দারোয়ান দেখলাম ব্যাপারটা সমাধানের চেষ্টা করছেন। মহিলার এমন আচরণের পর আমার তার পোশাক আর তার স্থুলতা চোখে পড়লো। যদিও কারো পোশাক আর স্বাস্থ্য নিয়ে আমার মাথা ঘামানোর কিছু নাই, তারপরেও মনের মধ্যে তার উপর এক ধরনের ঘৃণা দেখা দিল। উনার সামনে স্তুপ করা বাজার, চিৎকার, আর তার শরীর-মুখ ঢেকে রাখা পোশাক কেমন যেন বেমানান লাগতে শুরু করলো। তারপরেও নিজেকে বুঝালাম, আমার মনের এই ঘৃণা কে বদলাতে হবে, কিন্তু পরক্ষণেই ভাবি অন্যায় আর অসুন্দর আচরণ আমি ঘৃণা করতেই পারি বরং যে বা যারা এমন আচরণ করছে তাদেরকেই বদলাতে হবে; “চলো বদলে যাই”।যখন অন্য আরেকটি বুথে পৌঁছালাম, সেখানেও ঢুকতে পারলাম না। সার্ভার ডাউন। পাশ থেকে কেউ একজন দারোয়ানকে জিজ্ঞেস করলো উপরে ব্যাংক খোলা আছে কিনা? দারোয়ান কি বলল বুঝতে পারলাম না কিন্তু আমিও সেই অন্য মানুষটার পেছন পেছন ব্যাংকে ঢোকার চেষ্টা করলাম, আর হঠাৎ পেছন থেকে কে যেন চেঁচিয়ে উঠল, জানতে চাইলো কোথায় যাচ্ছি, ব্যাংক তো বন্ধ। এবার আর রাগ হলোনা, নিজেকে বোকা মনে হলো। কিন্তু দুই ব্যক্তির দুর্ব্যবহার, আমাকে আবার বিচলিত করলো, করোনাভাইরাস এদের ব্যবহার বদলাতে পারেনাই। তাই আমি নিজেই প্রত্যয় নিলাম মনে মনে, দুর্ব্যবহার করবোনা কখনও, বদলাতে হবে নিজেকেই; ‘চলো বদলে যাই’।লেন-দেন এর জরুরি কাজটা আর করতে পারলাম না, জানতে পারলাম সেই কথিত ব্যাংকের সার্ভার বিকেলের আগে আর ঠিক হচ্ছে না। বাড়ি ফিরবো বলে রওনা দিলাম, আর পথে মুদির দোকান পেয়ে আমার মেয়েটার জন্য কিছু কিনতে নামলাম। সেখানেও অপ্রত্যাশিতভাবে এক বয়স্ক মানুষ দোকানের ছোট্ট ছেলেটার উপর রেগে গেলেন। ছেলেটা নাকি খুচরা দশ টাকা তাকে জিজ্ঞেস না করেই একজন ভিক্ষুককে দিয়ে দিয়েছে, কিন্তু ছেলেটার বক্তব্য সে বৃদ্ধা’র কথামতই কাজটা করেছে। পরে কিছুটা এগিয়ে গিয়ে রিকশা নিতে গিয়ে দেখি সেই বৃদ্ধই রিকশাওয়ালাকে বেশি ভাড়া দিতে রাজি হচ্ছেন না। আমি ভাড়া বাড়িয়ে দিতে রাজি হওয়াতে রিকশাওয়ালা চলতে শুরু করলেন। পরক্ষণেই বুঝতে পারলাম, কাজটা আমি ঠিক করলাম না। বৃদ্ধার কাছে হয়তো সেই দশটা টাকাই অনেক মূল্যবান ছিল, যেটা দোকানের পিচ্চি ছেলেটা ভিক্ষুককে না দিয়ে যদি উনার হাতে দিতেন, হয়তো উনি উনার অন্যকোনও প্রয়োজন মেটাতে পারতেন। পূর্বের ঘটনায় বৃদ্ধাকে বিচার করা আমার ঠিক হয়নি। আমাকে বদলাতে হবে, মানুষকে এতো তাড়াতাড়ি বিচার করা যাবে না।আর তাই নিজেকেই বললাম, চলো বদলে যাই-রাগ, দুর্ব্যবহার পরিহার করি; দান, ক্ষমা, সদাচরণ, সদ্ব্যবহার প্রতিষ্ঠা করি। সবঘটনা যা আমাদের জীবনে ঘটে তা ভালো করে বিশ্লেষণ করি; সম্ভব হলে খেয়াল রাখি, যেন আমাদের অর্থসম্পদ কেবল ধনীদের মধ্যে যেন ঘোরাফেরা না করে।সাজীব হাসান, সহকারী অধ্যাপক, কম্পিউটার সায়েন্স বিভাগ, আমেরিকান ইন্টারন্যাশনাল ইউনিভার্সিটি-বাংলাদেশপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
"1632475105-1065","https://bangla.dhakatribune.com/","মতামত","https://bangla.dhakatribune.com/articles/opinion","কী অর্জন হবে এভাবে একে অপরের রক্ত...","https://bangla.dhakatribune.com/opinion/2021/03/31/33279","‘গত ক’দিনে যেভাবে বুলেটের আঘাতে একের পর এক জীবন ঝরে পড়লো, তাতে মনে হতে পারে এদেশে এখন সবচেয়ে সস্তা বুঝি মানুষের প্রাণ। মনে রাখা চাই, যারা মারছে আর যারা মরছে - সবাই তো এ মাটিরই সন্তান’
স্বাধীনতার সুবর্ণজয়ন্তী। একটি জাতির জীবনে চরম আবেগময় একটি মুহুর্ত। বাঙালি জাতির জীবনে তো বটেই। কারণ, আজ থেকে ৫০ বছর আগে একটি অনিশ্চিত ভবিষ্যৎকে সামনে রেখে এ জাতি স্বাধীনতা যুদ্ধে ঝাঁপিয়ে পড়েছিল। দীর্ঘ নয় মাস যুদ্ধের পর পাকিস্তানি হানাদারেরা অবশেষে গ্লানিময় পরাজয় স্বীকারে বাধ্য হয়। তবে, এ জন্য এ জাতিকে দিতে হয়েছিল অনেক চড়া মূল্য, ঝরাতে হয়েছে এক সাগর রক্ত আর অসংখ্য মা-বোনকে হারাতে হয়েছে তাদের সম্ভ্রম। তারপরও ১৭৫৭ সালে পলাশীর আম্রকাননে নবাব সিরাজউদ্দৌলার পরাজয়ের মধ্য দিয়ে দ্বিশতাধিক বছরের যে গোলামীর জিন্দেগী সূচিত হয়েছিল, তার অবসানে এ জাতি সব দুঃখ-কষ্ট ভুলে বিজয়ের আনন্দে মেতে উঠেছিল।রক্তে কেনা এ স্বাধীনতা তাই এ জাতির জীবনে সব সময়ই বিশেষ কিছু। সবচেয়ে বড় ও গৌরবময় অর্জন। আবাল-বৃদ্ধ-বণিতা, বিশেষ করে জাতির ভবিষ্যৎ তরুণ-যুবাদের জন্য অনন্ত প্রেরণার এক অফুরন্ত উৎস। তাই স্বাধীনতার সুবর্ণজয়ন্তী যে এ জাতির জীবনে আবেগ ও আনন্দের মিশেলে এক অনন্য মুহুর্ত হিসেবে দেখা দিবে তাতে অবাক হওয়ার কিছু আছে কী? এক বছর আগে এ দেশের স্বাধীনতার স্থপতি বঙ্গবন্ধু শেখ মুজিবুর রহমানের জন্মশতবার্ষিকীর মহেন্দ্রক্ষণ জাতির এ আবেগ-উচ্ছাসে নতুন মাত্রা যোগ করে। বিগত বছর ১৭ই মার্চ জন্মবার্ষিকীর অনুষ্ঠানমালার মাধ্যমে শুরু করে বছরব্যাপী নানা বর্ণাঢ্য  আয়োজনের মধ্য দিয়ে মুজিব বর্ষ পালনের উদ্যোগ নেয়া হয়। দুর্ভাগ্য, জাতি যখন বিপুল উদ্দীপনায় এ উদযাপন শুরুর দিকে এগুচ্ছিল, তখনই অলক্ষুণে করোনাভাইরাস অতিমারীর ভয়াল থাবা সব পরিকল্পনা লণ্ডভণ্ড করে দিল। তা সত্ত্বেও সীমিত পরিসরে বছরব্যাপী নানা আয়োজনে  মুজিববর্ষ পালন অব্যাহত থাকবে। অবশেষে এ বছর ১৭ মার্চ বঙ্গবন্ধুর ১০১তম জন্মবার্ষিকীতে ১০ দিনব্যাপী কর্মসূচির মাধ্যমে যার মেলবন্ধন ঘটে সুবর্ণজয়ন্তীর অনুষ্ঠানমালার সাথে।বহুল প্রতীক্ষিত স্বাধীনতার সুবর্ণজয়ন্তী যখন সমাগত, দেশ করোনাভাইরাসের প্রাথমিক ধাক্কাটা ইতোমধ্যে সামলে নিয়েছে। বিশ্বের অনেক দেশকে টেক্কা দিয়ে বাংলাদেশ আগে ভাগে করোনাভাইরাসের টিকা দেয়া শুরু করতে সক্ষম হয়েছে। ভাইরাসের ছোবল আর বন্যা ও ঘুর্ণিঝড়ের ধাক্কা কাটিয়ে ঘুরে দাঁড়াতে শুরু করেছে দেশের অর্থনীতি। এভাবে যখন করোনাভাইরাসের ঝুঁকিমুক্ত অপেক্ষাকৃত নিরাপদ পরিবেশে স্বাধীনতার সুবর্ণজয়ন্তী উদযাপনের জন্য মঞ্চ প্রস্তুত বলে অনুমিত হচ্ছিল, আঘাত হানতে শুরু করল ভাইরাসটির নতুন ঢেউ। একদিকে তো এই নতুন আপদ, অন্যদিকে ভারতের প্রধানমন্ত্রী নরেন্দ্র মোদীর সুবর্ণজয়ন্তীর অনুষ্ঠানে অংশগ্রহণ নিয়ে সৃষ্ট তিক্ত বিতর্ক আনন্দের আমেজকে কেমন যেন বিষিয়ে তুলতে শুরু ‌করে।স্বাধীনতার সুবর্ণজয়ন্তী উদযাপনে নজরকাড়া সব আয়োজনের মধ্যে অন্যতম ছিল বিশ্ব নেতাদের, বিশেষ করে দক্ষিণ এশিয়ার প্রতিবেশী দেশ‌সমূহের, সরকার/রাষ্ট্র প্রধানদের অংশগ্রহণ। এদের অনেকেই এ অনুষ্ঠানে সশরীরে অংশ নিয়ে এ আয়োজনকে মহিমান্বিত করেছে। অন্যরা তা না পারলেও বিগত ৫০ বছরে বাংলাদেশের অগ্রগতির প্রশংসা করেন এবং এর উত্তরোত্তর আরও উন্নতি ও সমৃদ্ধি কামনা করে শুভেচ্ছা বার্তা পাঠান। স্বাধীনতা যুদ্ধে ভারতের অতুলনীয় সহযোগিতা ও সক্রিয় অংশগ্রহণ বিবেচনায় এ অনুষ্ঠানে ভারতের অংশগ্রহণ বিশেষ গুরুত্ব পাবে এটাই প্রত্যাশিত ছিল। স্বাধীনতার পর নানা বিষয়ে ভারতের সাথে বাংলাদেশের মিঠেকড়া সম্পর্ক সত্ত্বেও ভারত আমাদের আজন্ম বন্ধু এবং নিকটতম প্রতিবেশী। স্বাভাবিকভাবেই তারা এ গুরুত্বের দাবিদার। এ নিয়ে কোনো দ্বিমতের অবকাশ ছিল না। কিন্তু, ভারতীয় প্রধানমন্ত্রী নরেন্দ্র মোদীর উগ্র সাম্প্রদায়িক, মুসলিম বিদ্বেষী ও নাগরিকপঞ্জির নামে আপাত: বাংলাদেশ বিরোধী ভূমিকার কারণে স্বাধীনতার সুবর্ণজয়ন্তীর মতো ঐতিহাসিক জাতীয় গুরুত্বপূর্ণ অনুষ্ঠানে তার অংশগ্রহণ নিয়ে বিভিন্ন মহল থেকে তীব্র আপত্তি উঠে।সরকারের জন্য বিষয়টি এক কঠিন সমস্যা তৈরি করে। একদিকে ভারতের মতো গুরুত্বপূর্ণ প্রতিবেশী রাষ্ট্র, যার কিনা এ দেশের স্বাধীনতা যুদ্ধে বিশাল ভূমিকা রয়েছে, তার প্রধানমন্ত্রী এ অনুষ্ঠানে অংশগ্রহণের দাওয়াত কবুল করেছেন এবং সাগ্রহে এতে যোগদানের অপেক্ষায় আছেন। অন্যদিকে ব্যক্তি নরেন্দ্র মোদীর অতীত ও বর্তমান নিয়ে কঠোর সমালোচনা করে বিভিন্ন সংগঠন যে কোন মূল্যে তার আগমন ঠেকাতে বদ্ধপরিকর বলে ঘোষণা দিতে থাকে। অবশেষে কিছু সংগঠন ২৬ মার্চ কোনো কর্মসূচি রাখবে না বলে ঘোষণা করায় বিষয়টির একরকম রফা হয়েছে বলে প্রতীয়মান হচ্ছিল। তবে, অন্য কিছু সংগঠন তাদের অবস্থানে অবিচল থাকে।বায়তুল মোকাররম থেকে একদল লোক মোদী-বিরোধী মিছিল বের করে। আইনশৃঙ্খলা রক্ষাকারী বাহিনী তা নিয়ন্ত্রণের চেষ্টা করে এবং দৃশ্যত কিছু রাজনৈতিক কর্মীও আইনশৃঙ্খলা রক্ষাকারী বাহিনীর পাশাপাশি তাদের প্রতিহত করতে অবস্থান নেয়। এ সময় ওখানে ব্যাপক গোলাগুলির ঘটনা ঘটে। ফেসবুক-ইন্টারনেটের এ যুগে এ খবর দেশময়‌ ছড়িয়ে পড়তে সময় লাগেনি। কোনো কোনো জায়গায়, বিশেষ করে হাটহাজারী ও ব্রাহ্মণবাড়িয়ায়, প্রতিবাদী মিছিল রক্তক্ষয়ী সংঘর্ষের রূপ নেয়। ফলে, গত কয়েক দিনে অকালে ঝরে পড়ে অনেক তাজা প্রাণ। ধ্বংসস্তুপে পরিণত হয়েছে অনেক সহায়-সম্পদ। যে অনুষ্ঠান হওয়ার কথা ছিল এ দেশের মানুষের অনাবিল আনন্দের ফল্গুধারা, তা দেখল রক্তে রঞ্জিত রাজপথ। উদ্বেগের বিষয় হলো, কোনো কোনো ঘটনায় উচ্চ পর্যায়ের দায়িত্বশীল লোকজন সরাসরি সংঘর্ষে অংশ নিয়েছেন বলে অভিযোগ উঠেছে। এ অনাকাঙ্ক্ষিত ঘটনাপ্রবাহে কার কতটুকু দায় ছিল সে বিতর্কে না গিয়েও বলা চলে, ইতিহাস চর্চায় আগামী দিনে এ দেশের মানুষ এ ক'টা দিন ভুলে থাকতে পারলেই বাঁচবে।দেশটি স্বাধীন হয়েছিল রক্তের সাগর পেরিয়ে। একজন শান্তিপ্রিয় জননেতা হিসেবে বঙ্গবন্ধু '৭১-এর ২৫শে মার্চ পর্যন্ত  রক্তক্ষয় এড়ানোর চেষ্টা করে গেছেন। দেশ স্বাধীন হওয়ার পর তিনি যখন তার আকাশচুম্বী জনপ্রিয়তা নিয়ে দেশে ফিরে আসেন, তখনও সব ধরনের ভেদাভেদ ভুলে গিয়ে দেশকে ঐক্যবদ্ধ করার চেষ্টায় আত্মনিয়োগ করেন। আমি প্রায়ই ভাবি, তিনি কেন স্বাধীনতার সক্রিয় বিরোধীতাকারীদের অনেককেই উদারভাবে ক্ষমা করে দিয়েছিলেন। আমি একটি উত্তরই খুঁজে পেয়েছি: তিনি মনে করেছিলেন, এটি বিভেদের সময় নয়, জাতিকে ঐক্যবদ্ধ করার সময়। ৯০-এর দশকে বঙ্গবন্ধু তনয়া যখন প্রথমবার সরকার গঠন করেন, তিনিও ঐকমত্যের সরকার গঠনের ডাক দিয়েছিলেন। আমার কাছে তার সেদিনকার আহ্বানকে বঙ্গবন্ধুর প্রদর্শিত পথের‌ অনুসৃতি বলেই মনে হয়েছে।দেশ ও দশের স্বার্থে একজন জননন্দিত জাতীয় নেতার কর্মনীতি এমনটিই হওয়ার কথা নয় কী? ইতিহাস থেকে আমি দু'টি উদাহরণ দিব। মহানবী (সা.) যখন মক্কা বিজয় করেন, এত দিন যারা তাকে এত কষ্ট দিয়েছেন, তাকে পৃথিবী থেকে নির্মূল করতে চেয়েছিলেন, তাদের সবাইকে তিনি উদারভাবে ক্ষমা করে দেন, কোনো প্রতিশোধ নেয়ার কথা চিন্তাই করেননি। তিনি চাইলে সেদিন মক্কায়‌ রক্তের নহর বইয়ে দিতে পারতেন। মক্কাবাসীরা তাকে এবং তার সহচরদের যে অবর্ণনীয় অত্যাচার-নির্যাতন করেছেন, তাতে এটাই কী তাদের প্রাপ্য ছিল না? কিন্তু, তিনি সে পথে হাঁটেননি। তিনি তাদের ক্ষমা করে দিয়ে মধুর প্রতিশোধ নিলেন। অনাগত দিনের পৃথিবীবাসীর জন্যে এক অনুপম দৃষ্টান্ত স্থাপন করলেন। এর ফল কী হয়েছিলো তা তো ইতিহাস। তার এ মহানুভবতায় এতদিনকার মরণপণ শত্রুদের মস্তক আপনিই নুয়ে এলো। এদের অনেকেই পরবর্তীতে ইসলামের প্রচার-প্রসার ও দিগ্বিজয়ে অতুলনীয় ভূমিকা রাখলেন। দ্বিতীয় উদাহরণটি নিকট অতীতের। দীর্ঘ সংগ্রামের পর দক্ষিণ আফ্রিকার কৃষ্ণাঙ্গ জননেতা নেলসন ম্যান্ডেলা যখন বর্ণবাদী শাসনের অবসান ঘটাতে সক্ষম হন, তার এতদিনকার শত্রু শ্বেতাঙ্গ নিপীড়কদের সাথে শত্রুতা ভুলে গিয়ে সবাইকে নিয়ে দেশকে ঐক্যবদ্ধ করার কাজে হাত দেন। তা না করলে আজও দক্ষিণ আফ্রিকায় কৃষ্ণাঙ্গ ও শ্বেতাঙ্গদের চিরায়ত সংঘাত অব্যাহত গতিতে বহমান থাকত।যে প্রশ্নটি আজ বড় হয়ে দেখা দিয়েছে তা হলো, দেশ কী এভাবে অনৈক্য, হানাহানি আর বিভ্রান্তির চোরাবালিতে ঘুর পাক খেতে থাকবে? হিংসা হিংসার জন্ম দেয়। রক্তপাত আরও রক্তপাতের পটভূমি তৈরি করে। দেশের প্রধাণ দু' দলের দুই প্রাণপুরুষ বঙ্গবন্ধু শেখ মুজিবুর রহমান এবং মুক্তিযোদ্ধা জিয়াউর রহমান উভয়েই ঘাতকের বুলেটে প্রাণ হারিয়েছেন। কাজেই, প্রিয়জন হারানোর বেদনা অন্য কেউর চেয়ে প্রধানমন্ত্রী শেখ হাসিনা কিংবা সাবেক প্রধানমন্ত্রী খালেদা জিয়া কম বুঝেন এমনটি মনে করার কোনো কারণ নেই। কিন্তু, গত ক’দিনে যেভাবে বুলেটের আঘাতে একের পর এক জীবন ঝরে পড়লো, তাতে মনে হতে পারে এদেশে এখন সবচেয়ে সস্তা বুঝি মানুষের প্রাণ। মনে রাখা চাই, যারা মারছে আর যারা মরছে - সবাই তো এ মাটিরই সন্তান। উদ্বেগের ব্যাপার হলো, এত রক্তক্ষয়ের পরেও কিছু স্বার্থান্বেষী মহল হিংসা-বিদ্বেষ আরও উসকে দিতে চায়। দেশকে নামে-বেনামে ক্রমাগত বিভক্ত করে এরা কার উদ্দেশ্য সিদ্ধির জন্যে কাজ করে যাচ্ছে তা চিন্তা করার এখনই সময়। দেশি-বিদেশি যে সব মতলববাজ দেশটাকে লুটেপুটে খেতে চায়, তারা কখনই চাইবে না এ দেশের মানুষ ঐক্যবদ্ধ হোক। এখন, আমাদের সিদ্ধান্ত নিতে হবে, আমরা কী তাদের ফাঁদে পা দিয়ে দেশকে সর্বস্বান্ত করব, নাকি নিজেদের মধ্যকার বিভেদ কমিয়ে এনে দেশ ও জাতিকে ঐক্যবদ্ধ করার প্রয়াস নেব। সময় দ্রুত ফুরিয়ে যাচ্ছে। সিদ্ধান্ত নিতে দেরি করলে জাতির জীবনে এমন অমানিশা নেমে আসতে পারে, যেখান থেকে বেরোনোর পথ খুঁজে পাওয়া কঠিন হয়ে দাঁড়াবে।সবাই ভাল থাকুন।ড. মুহম্মদ দিদারে আলম মুহসিন, অধ্যাপক, ফার্মেসি বিভাগ, জাবিপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","","https://bangla.dhakatribune.com/articles/opinion/page/2"
"1632474413-960","https://bangla.dhakatribune.com/","মতামত","https://bangla.dhakatribune.com/articles/opinion","চতুর্থ শিল্প বিপ্লব: বাংলাদেশের অর্থনৈতিক...","https://bangla.dhakatribune.com/opinion/2020/07/31/25848","গবেষণাকেই যেন পেশা হিসেবে গ্রহণ করা যায় সেরকম সুযোগ থাকতে হবে এদেশের তরুণ মেধাবীদের জন্য
প্রাচীন যুগে ‘‘আগুন’’ আবিষ্কারের মধ্য দিয়ে মানব সভ্যতার এগিয়ে চলার যে  নতুন যুগের সূচনা হয় তারই পরিক্রমায় কৃষিকাজ ও চাকার মতো ছোট-বড় নানা উদ্ভাবনের মাধ্যমেই যাযাবর আদিম মানুষেরা সমাজ ভিত্তিক সভ্যতার গোড়াপত্তন করে। ১৭৮৪ সালে জেমস ওয়াটের বাষ্পীয় ইঞ্জিনের আবিষ্কার মানব সভ্যতায় প্রথম শিল্প বিপ্লবের সূচনা  হয়। শ্রমভিত্তিক উৎপাদন ব্যবস্থা থেকে আমরা যন্ত্রের মাধ্যমে উৎপাদন ব্যবস্থার সঙ্গে পরিচিত হই।  ১৮৭০ সালের বিদ্যুতের আবিষ্কার মানব সভ্যতায় নতুন মাত্রা সংযুক্ত করে। ২য় শিল্প বিপ্লবটি ছিল মূলত বিদ্যুতকে কেন্দ্র করে। ৩য় শিল্প বিপ্লবে কম্পিউটার ও ইন্টারনেটের ব্যপক ব্যবহার এবং অটোমেশন প্রযুক্তির ওপর ভিত্তি করে সভ্যতা এগিয়ে যায়, অনেকটা অকল্পনীয় গতিতে।বিগত সময়ের সমস্ত হিসেব-নিকাশকে বাতিল করে আমাদের দরজায় এখন যে শিল্প বিপ্লবটি কড়া নাড়ছে সেটি হচ্ছে কৃত্রিম বুদ্ধিমত্তাভিত্তিক ৪র্থ শিল্প বিপ্লব, যার গতির দৌড় কল্পনার চেয়েও বেশি। ৪র্থ শিল্প বিপ্লবটির ভিত হচ্ছে ‘‘জ্ঞান এবং কৃত্রিম বুদ্ধিমত্তা’’ ভিত্তিক কম্পিউটিং প্রযুক্তি। রোবটিক্স, আইওটি, ন্যানো প্রযুক্তি, ডেটা সাইন্স ইত্যাদি প্রযুক্তি প্রতিনিয়ত ৪র্থ শিল্প বিপ্লবকে নিয়ে যাচ্ছে অনন্য উচ্চতায়। ৪র্থ শিল্প বিপ্লবের প্রভাব সবচেয়ে বেশি পড়বে কর্মবাজারে। অটোমেশন প্রযুক্তির ফলে ক্রমশ শিল্প কারখানা হয়ে পড়বে যন্ত্রনির্ভর। টেক জায়ান্ট কোম্পানি অ্যাপলের হার্ডওয়্যার নির্মাতা প্রতিষ্ঠান ফক্সকন ইতোমধ্যে  ৬০ হাজার কর্মী ছাটাই করে তার পরিবর্তে রোবটকে কর্মী হিসাবে নিয়োগ দিয়েছে। বিগত বছরগুলোতে চীনের কারখানাগুলোতে   রোবট ব্যবহারের হার বৃদ্ধি পেয়েছে ৩০.৮%। ওয়ার্ল্ড ইকোনমিক ফোরাম তাদের একটি গবেষণা প্রতিবেদনে জানিয়েছে, ২০২২ সালের মধ্যে রোবটের কারণে বিশ্বজুড়ে সাড়ে ৭ কোটি মানুষ চাকরি হারাবে। ম্যাককিনস গ্লোবাল ইন্সটিটিউটের তথ্যমতে, ২০৩০ সালের মধ্যে চাকরি হারানো মানুষের সংখ্যা হবে প্রায় ৮০ কোটি । ফরচুন ম্যাগাজিনের এক প্রতিবেদনে বলা হয়েছে, বিশ্বের অন্তত ৫০০টি নেতৃস্থানীয় কোম্পানি তাদের নিয়োগ প্রক্রিয়া ছেড়ে দিয়েছে কৃত্রিম বুদ্ধিমত্তার হাতে, অর্থাৎ যন্ত্র এখন মানুষকে নিয়োগ দিচ্ছে। ধরা যাক চালকবিহীন গাড়ির কথা, টেসলা ২০২০ সালে নিউইয়র্কের রাস্তায় এ ধরনের গাড়ি নামানোর ঘোষণা দিয়েছে, অবশ্য দুবাইসহ অনেক জায়গায় পরীক্ষামূলকভাবে চলছে এ ধরনের গাড়ি। অদূর ভবিষ্যতে দেখা যাবে শুধুমাত্র এ ধরনের গাড়ির কারণেই লাখ-লাখ চালককে চাকরি হারাতে হবে। ড্রাইভার ছাড়া গাড়ি পেলে কে চাইবে বেতন দিয়ে ড্রাইভার রাখতে? এসব আশঙ্কার ভেতরেই রয়েছে আগামী দিনের অর্থনৈতিক সমৃদ্ধি অর্জনের বিশেষ সম্ভাবনা। বাংলাদেশে বর্তমানে তরুণের সংখ্যা ৪ কোটি ৭৬ লাখ যা মোট জনসংখ্যার ৩০%। বাংলাদেশের ক্ষেত্রে আগামী ৩০ বছর জুড়ে তরুণ বা উৎপাদনশীল জনগোষ্ঠী সংখ্যাগরিষ্ঠ থাকবে। বাংলাদেশের জন্য ৪র্থ শিল্প বিপ্লবের সুফল ভোগ করার এটাই সব থেকে বড় হাতিয়ার। জ্ঞানভিত্তিক এই শিল্প বিপ্লবে প্রাকৃতিক সম্পদের চেয়ে দক্ষ মানবসম্পদই হবে বেশি মূল্যবান। ৪র্থ শিল্প বিপ্লবের ফলে বিপুল পরিমাণ মানুষ চাকরি হারালেও এর বিপরীতে সৃষ্টি হবে নতুন ধারার নানাবিধ কর্মক্ষেত্র। নতুন যুগের এসব চাকরির জন্য প্রয়োজন উঁচু স্তরের কারিগরি দক্ষতা। ডেটা সাইন্টিস্ট, আইওটি এক্সপার্ট, রোবটিক্স ইঞ্জিনিয়ারের মত আগামি দিনের চাকরিগুলোর জন্য সবচেয়ে বেশি উপযোগী তরুণ জনগোষ্ঠী। অক্সফোর্ড বিশ্ববিদ্যালয়ের এক গবেষণা অনুযায়ী, আগামী দুই দশকের মধ্যে মানবজাতির ৪৭% কা স্বয়ংক্রিয় কৃত্রিম বুদ্ধিমত্তা সম্পন্ন যন্ত্রের মাধ্যমে হবে। ৪র্থ শিল্প বিপ্লবের ফলে শ্রমনির্ভর এবং অপেক্ষাকৃত কম দক্ষতা নির্ভর চাকরি বিলুপ্ত হলেও উচ্চদক্ষতা নির্ভর যে নতুন কর্মবাজার সৃষ্টি হবে আমাদের তরুন প্রজন্মকে তার জন্য প্রস্তুত করে তোলার এখনই সেরা সময়। দক্ষ জনশক্তি প্রস্তুত করা সম্ভব হলে জনমিতিক লভ্যাংশকে কাজে লাগিয়ে ৪র্থ শিল্প বিপ্লবের সুফল ভোগ করার ক্ষেত্রে বাংলাদেশ অন্যান্য অনেক দেশ থেকে অনেক বেশি উপযুক্ত। এক্ষেত্রে আমাদের জন্য সবচেয়ে ভালো উদাহরণ হতে পারে জাপান। ২য় বিশ্বযুদ্ধের পর ভঙ্গুর অর্থনীতি থেকে আজকের ২য় বৃহত্তম অর্থনীতির দেশ জাপান পৃথিবীকে দেখিয়ে দিয়েছে শুধুমাত্র মানবসম্পদকে কাজে লাগিয়ে অর্থনৈতিক এবং সার্বিক জীবনমানের উত্তরণ ঘটানো যায়। জাপানের প্রাকৃতিক সম্পদ অত্যন্ত নগণ্য এবং আবাদযোগ্য কৃষি জমির পরিমান মাত্র ১৫%। জাপান তার সব প্রাকৃতিক প্রতিকূলতাকে অতিক্রম করেছে তার জনসংখ্যাকে সুদক্ষ জনশক্তিকে রূপান্তরিত করার মাধ্যমে। জাপানের এই উদাহরণ আমাদের জন্য সবচেয়ে বেশি উপযোগী। বাংলাদেশের সুবিশাল তরুণ জনগোষ্ঠীকে জনসম্পদে রূপান্তরিত করতে পারলে আমাদের পক্ষেও উন্নত অর্থনীতির একটি দেশে পরিণত হওয়া অসম্ভব নয়। ৪র্থ শিল্প বিপ্লবের সুযোগকে কাজে লাগাতে হলে আমাদের প্রধানতম লক্ষ্য হতে হবে ৪র্থ শিল্প বিপ্লবের উপযোগী সুদক্ষ মানবসম্পদ সৃষ্টি, আর এজন্য প্রয়োজন হবে শিক্ষা ব্যবস্থার আমূল পরিবর্তন। জ্ঞানভিত্তিক সমাজ গঠনের জন্য মেধাবীদের মূল্যায়ন করতে হবে, বাড়াতে  হবে গবেষণায় বরাদ্দ। গবেষণাকেই যেন পেশা হিসেবে গ্রহণ করা যায় সেরকম সুযোগ থাকতে হবে এদেশের তরুণ মেধাবীদের জন্য। আর সেরকমটি সম্ভব হলে আমাদের পক্ষে জাপানের মতো মানব সম্পদ ভিত্তিক একটি কল্যাণরাষ্ট্র গঠন করা অসম্ভব হবে না। ৪র্থ শিল্প বিপ্লব এখন কেবল গবেষণা-পত্রের তাত্ত্বিক কথা নয়। প্রতিনিয়ত ডিজিটালাইজেশনের দৌড়ে খাপ খাওয়াতে না পারলে ৪র্থ শিল্প বিপ্লবের সুফল পাওয়া মোটেই সম্ভব হবে না। আগামীর পৃথিবীটি হবে জ্ঞানভিত্তিক প্রজন্মের পৃথিবী, তাই সেই সময়ের জন্য প্রস্তুতি নেয়ার এখনই সময়। অন্যথায় পিছিয়ে থাকার গল্প কেবল বারবারই পুনরাবৃত্তি হতে থাকবে।  ফজলে রাব্বী খান, প্রকৌশলী এবং কলামিস্ট প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","4","https://bangla.dhakatribune.com/articles/opinion/page/4"
"1632474496-976","https://bangla.dhakatribune.com/","মতামত","https://bangla.dhakatribune.com/articles/opinion","মহামারি ব্যবস্থাপনায় ‘ধর্ম বনাম বিজ্ঞান’...","https://bangla.dhakatribune.com/opinion/2020/04/19/22440","সম্প্রতি করোনাভাইরাস সৃষ্ট মহামারির দরুণ সাম্প্রতিক সময়ে ধর্ম বনাম বিজ্ঞানের মধ্যেকার এই বিতর্ক আবার মাথাচাড়া দিয়ে উঠেছে

ধর্ম বনাম বিজ্ঞানের মধ্যকার দ্বন্দ্ব নতুন কিছু নয়। বিগ ব্যাং তত্ত্বের প্রবক্তা স্টিফেন হকিং এই বিতর্কে অবস্থান নিয়েছিলেন বিজ্ঞানের পক্ষে। ২০১০ সালে এক টেলিভিশন অনুষ্ঠানে তিনি বলেছিলেন, “বিজ্ঞান ও ধর্মের মধ্যে মৌলিক পার্থক্য হলো ধর্মের ভিত্তি যেখানে কর্তৃত্ব, বিজ্ঞানের ভিত্তি সেখানে পর্যবেক্ষন ও কারণ (রিজন), ফলে জয় হবে বিজ্ঞানের কারন এটি কার্যকর।” পরিষ্কারভাবেই হকিং বিজ্ঞান বনাম ধর্ম বিতর্কে বিজ্ঞানের পক্ষে অবস্থান নিয়েছিলেন। অন্যদিকে, খ্রিস্টধর্মে বিশ্বাসী জগদ্বিখ্যাত বিজ্ঞানী স্যার আইজ্যাক নিউটন বিজ্ঞান এবং ধর্ম উভয়কেই একাধারে চর্চা করেছেন, ১৬৮৭ সালে প্রকাশিত তার বই “ম্যাথমেটিক্যাল প্রিন্সিপ্যালস অফ ন্যাচারাল ফিলোসফি”তে তিনি বলেছেন, “মধ্যাকর্ষণ গ্রহগুলোর গতিবিধি ব্যাখ্যা করতে পারে ঠিক, কিন্তু কে এই গতি প্রকৃতি ঠিক করে দিয়েছেন তা ব্যাখ্যা করতে পারে না।”। নিউটনের এই উক্তি এটা স্পষ্ট করে দেয় যে, তিনি একাধারে ধার্মিক ও বিজ্ঞানী উভয় সত্তাকেই ধারণ করতেন, এজন্য ওনাকে একাধারে বিজ্ঞানের মানুষ ও ধর্মের মানুষও বলা হতো। অতি সম্প্রতি করোনাভাইরাস সৃষ্ট মহামারির দরুণ সাম্প্রতিক সময়ে ধর্ম বনাম বিজ্ঞানের মধ্যেকার এই বিতর্ক আবার মাথাচাড়া দিয়ে ওঠার পরিপ্রেক্ষিতে বিশ্ববিখ্যাত এই দুইজন বিজ্ঞানীর দু’টি ভিন্ন অবস্থানকে বোঝানোর জন্য সামনে নিয়ে এসেছি। যেখান থেকে বোঝা যায় যে খোদ বিজ্ঞানীদের মধ্যেই এ নিয়ে মতবিভেদ আছে। তেমনি সারাবিশ্বে মানুষজনের মধ্যেও ধর্ম এবং বিজ্ঞান নিয়ে রয়েছে ভিন্ন ভিন্ন মতামত।করোনাভাইরাস আবির্ভাবের পরে অনেকেই সম্প্রদায় পর্যায়ে কোভিড-১৯ সংক্রমণের জন্য সরাসরি দায়ী করছেন ধর্মীয় আচার-অনুষ্ঠানগুলোকে। বাংলাদেশের লক্ষ্মীপুরে বিশ হাজারেরও বেশি মানুষসহ করোনাভাইরাস থেকে উদ্ধারের বা মুক্তির আশায় গণ-প্রার্থনার আয়োজন করা নিয়ে বিতর্ক তৈরি হয়েছিলো, তাছাড়া সরকারি প্রজ্ঞাপনের আগে মসজিদে মসজিদে জমায়েত করে নামাজ পড়া নিয়েও সামাজিক যোগাযোগ মাধ্যমে তর্ক-বিতর্কের ঝড় উঠেছিলো। এই চিত্র শুধু বাংলাদেশে নয় বরং ভারত, চীন, কোরিয়া এবং যুক্তরাষ্ট্রের মতো দেশগুলোতেও ভিন্ন ভিন্ন ধর্মাবলম্বীদের মধ্যে জমায়েতে গণপ্রার্থনার আয়োজন হয়েছিলো এবং সেগুলো আন্তর্জাতিক গণমাধ্যমগুলোতে বিতর্ক সৃষ্টি করেছে। অভিযোগ উঠেছিলো যে, করোনাভাইরাসের মতো সংক্রামক রোগের বিস্তারে ধর্মীয় এইসব আচার ও জমায়েতগুলো প্রত্যক্ষ ভূমিকা পালন করতে পারে। বিশ্বাসীদের নিয়ে নানারকম ব্যাঙ্গাত্মক মন্তব্যের ছড়াছড়ি দেখা গেছে সামাজিক যোগাযোগ মাধ্যমগুলোতে।তাদের “অসচেতন”, “কুসংস্কারাচ্ছন্ন” এবং “বিজ্ঞান বিরোধী” বলে মন্তব্য করা হয়েছে। অন্যদিকে, বিশ্বাসীরাও হাত গুটিয়ে বসে ছিলেন না, তারাও প্রশ্নকারীদের অবিশ্বাসী, নাস্তিক, কাফের, মোনাফেক ইত্যাদি নানা উপাধি দিয়ে মনের খেদ মিটিয়েছেন। অর্থাৎ, বিজ্ঞান বনাম ধর্মের মধ্যকার বিতর্ক ও উত্তেজনা আমরা দেখতে পাই। এই পরিপ্রেক্ষিতে প্রথমেই আমাদের যে প্রশ্নগুলোর উত্তর খুঁজতে হবে তা হলো, কোভিড-১৯ এর মত ভাইরাসের আক্রমণ ও সংক্রমণের বিষয়টি যখন বিশ্বব্যাপী বিভিন্ন মিডিয়ার কল্যাণে সবাই জানতে পারছে, এবং কোনো ভ্যাক্সিন না থাকার দরুণ সবাইকে ঘরে থেকে ও সাবধানতা অবলম্বন করার মধ্যে দিয়ে এ ভাইরাসে সংক্রমিত হওয়া থেকে নিজেকে রক্ষার উপায় বলে দেওয়া হচ্ছে, তবুও কেন বিশ্বব্যাপী মানুষ দলে দলে ঘর থেকে বাইরে গিয়ে ধর্মের শরণাপন্ন হয়েছে, কেনই বা ঘরে থেকেও মানুষ তাদের নিজ নিজ ধর্মের সৃষ্টিকর্তার কাছে সাহায্য চাইছেন? আধুনিক এই বিজ্ঞানের যুগে মানুষের ধর্মের প্রতি কেন এই অগাধ বিশ্বাস? বিজ্ঞানের ওপর তবে কি মানুষের ভরসা নেই?সবচেয়ে গুরুত্বপূর্ণ প্রশ্ন হলো সঙ্কটকালে ধর্মের প্রতি মানুষের এই বিশ্বাস বা ভরসা কি আদৌ নতুন কিছু? মানব ইতিহাসের শুরু থেকেই ধ্রুব কোনো সত্যি যদি থেকে থাকে তাহলো মানুষের আবিষ্কার ও উদ্ভাবনী ক্ষমতা। মানুষ কখনো ধীরে ধীরে আবার কখনো খুব দ্রুতই তাদের দক্ষতা, বুদ্ধি ও শক্তি দিয়ে নিত্যনতুন আবিষ্কার ও উদ্ভাবন করেছে এবং করে চলেছে। কিন্তু এর পাশাপাশি মানব ইতিহাসে আরেকটি যে ধ্রুব সত্য আমরা দেখি তা হলো তাদের ধর্মবিশ্বাস বা অতিপ্রাকৃতের উপর বিশ্বাস। পৃথিবীতে এমন কোনো গোষ্ঠী বা সংস্কৃতি পাওয়া যাবেনা যেখানে কোনো না কোনো ভাবে ধর্মের অস্তিত্ব নেই। সমাজবিজ্ঞানীরা বিশেষ করে নৃবিজ্ঞানীরা এই তথ্য তাদের মাঠ গবেষণার মধ্যে দিয়ে আমাদের সামনে বহুকাল আগে হাজির করেছেন এবং এখনো সে ধারা অব্যাহত আছে। ধর্মের আবির্ভাব ও ক্রিয়া নিয়ে নানা মত আছে। বিশ্বাসীদের কাছে ধর্ম ঐশ্বরিক, প্রাকৃতিক এবং এ নিয়ে তর্কের কোনো অবকাশ নেই। সমাজবিজ্ঞানী এবং নৃবিজ্ঞানীরা ধর্মকে দেখেছেন প্রকৃতির সঙ্গে মানুষের বোঝাবুঝির ফলাফল হিসেবে। আদিম মানুষেরা যখন প্রকৃতির শক্তির সঙ্গে পেরে উঠতো না কিংবা তারা তাদের দক্ষতা দিয়ে প্রকৃতির সাথে মোকাবেলা করতে পারতো না তখন তারা যাদুবিদ্যা ও ধর্মের শরণাপন্ন হতো, তারা বিভিন যাদুবিদ্যা, মন্ত্র, এবং আচার-অনুষ্ঠানের মধ্যে ঝড়, বিদ্যুৎ চমক, সাগরের খরস্রতো ইত্যাদি বিভিন্ন প্রাকৃতিক শক্তিগুলোর সঙ্গে বোঝাপড়া করতো। আর এভাবেই ধর্মের আবির্ভাব ঘটে বলে সমাজ বিজ্ঞানী এবং নৃবিজ্ঞানীরা তত্ত্বায়ন করেছেন। এখানে সবচেয়ে উল্লেখযোগ্য বিষয় হলো “অনিশ্চয়তা”। মানুষ যখন তার শক্তি, সামর্থ্য, বুদ্ধি দিয়ে কোনো কিছু ব্যাখ্যা করতে পারেনা বা সে বিষয়ে চরম অনিশ্চয়তায় ভোগে তখনই ধর্মের গুরুত্ব তার কাছে বাড়তে থাকে। সাম্প্রতিক করোনাভাইরাসও সারা বিশ্বব্যাপী মানুষের মধ্যে প্রধানত যে অনুভূতি সঞ্চার করেছে তাহলো অনিশ্চয়তা। ভাইরাসটির সংক্রমণের ধরণ ও এর নাছোড়বান্দা প্রকৃতি সম্পর্কে নতুন নতুন তথ্য এই অনিশ্চয়তাকে আরো বাড়িয়ে দিতে সহায়তা করেছে। যেমন, সম্প্রতি জানা গেছে ভাইরাসটি তার জেনেটিক কোড পরিবর্তন করতে সক্ষম এবং এই কারণে এই ভাইরাস প্রতিরোধী ভ্যাকসিন আবিষ্কার করা অনেক কঠিন হয়ে পড়ছে। এমন সব তথ্য মানুষকে আরো বেশি অনিশ্চয়তার মধ্যে ফেলে দিচ্ছে। এই অনিশ্চয়তা মানুষকে অতীতের যে কোনো সময়ের তুলনায় আরো বেশি ধর্মমুখী করেছে বলে আমার বিশ্বাস। নৃবিজ্ঞানী ম্যালিনস্কি ১৯২২ সালে প্রকাশিত তার “যাদু, বিজ্ঞান ও ধর্ম” নামক প্রবন্ধে চমৎকার এক উদাহরণ দিয়ে অনিশ্চয়তার সাথে ধর্ম কিংবা যাদুবিদ্যার সম্পর্ককে তুলে ধরেন। তিনি পর্যবেক্ষণ করেন যে, পাপুয়া নিউগিনির ট্রবিয়ান্ড দ্বীপপুঞ্জের মানুষ মৎস্য শিকারে যখন তীরবর্তী অঞ্চলে যায়, যে জায়গার জনস্রোতে তাদের চেনা, যেখানে তাদের বিপদে পড়ার তেমন সম্ভাবনা নেই, সেক্ষেত্রে তারা কেবল নিজেদের দক্ষতার ওপর নির্ভর করে বেরিয়ে পড়ে। কিন্তু তারা যখন সাগরের দূরবর্তী অঞ্চলগুলোতে যায়, যেখানকার জনস্রোত সম্পর্কে তারা জানেনা, যেখানে বিপদের প্রবল ঝুঁকি আছে, সেসব ক্ষেত্রে তারা শিকারে বের হবার আগে বেশ কিছু মন্ত্র ও আচারাদি পালন করে। ম্যালিনস্কি এই উদাহরণ দিয়ে বলেন, যাদু এবং ধর্ম উভয়ই আসলে এমন সব পরিস্থিতি থেকে মানুষের মুক্তির পথ খোঁজার জন্য পালন করা হয় যেসব পরিস্থিতি থেকে দৃশ্যতঃ মুক্তি পাওয়ার কোনো উপায় তাদের জানা থাকে না। ম্যালিনস্কির এই উদাহরণ থেকে আমরা যা বুঝতে পারি তা হলো, অনিশ্চয়তা যত বড় ধর্মেও প্রভাব তত বেশি। অনিশ্চয়তা না থাকলে ধর্মের তেমন কোনো প্রয়োজন নেই।এই অনিশ্চয়তাবোধ সবচেয়ে বেশি দেখা যায় মহামারির সময়ে। ইয়েল বিশ্ববিদ্যালয়ের ইতিহাসবিদ ফ্র্যাঙ্ক স্নোডেন “মহামারি এবং সমাজ” নামক তার বিখ্যাত গ্রন্থে বলেছেন, মানুষের নথিবদ্ধ ইতিহাসের বিভিন্ন পর্যায়ে মহামারি দেখা দিয়েছে এবং তা মানুষের সমাজকে আমূল বদলে দিয়েছে। ইনফ্লুয়েঞ্জা, প্লেগ, কলেরা, ম্যালেরিয়া, এইডস, সার্স, ইবোলা ইত্যকার মহামারিগুলো ভাইরাস ও ব্যাকটেরিয়া সৃষ্ট। এর কারণ ভিন্ন ভিন্ন ভাইরাস ও ব্যাকটেরিয়া হলেও এগুলোর সাধারণ বৈশিষ্ট্য হলো সংক্রমণ এবং মৃত্যু ঘটানো। মানুষ যতই সংস্কৃতি, অর্থনীতি ও বিজ্ঞানের অগ্রগতি সাধন করুক না কেন দিনশেষে তারা মানুষ, তারা ভাইরাস ও ব্যাকটেরিয়া কর্তৃক আক্রান্ত হতে পারে। প্রকৃতিতে এমন জানা ও অজানা অসংখ্য ভাইরাস এবং ব্যাক্টেরিয়া আছে। ফলে যখনই কোন প্রাণঘাতি নতুন ভাইরাস বা ব্যাক্টেরিয়ার সংস্পর্শে মানুষ চলে আসে তারা দিশেহারা হয়ে পড়ে, অনিশ্চয়তা এবং আতঙ্ক তাদের গ্রাস করে। যতক্ষন অব্দি সমাধান না পাওয়া যায় মানুষ ফিরে যায় তথাকথিত কুসংস্কার আর ধর্মের কাছে। স্নোডেন তার গ্রন্থে দেখিয়েছেন ইতিহাসের বিভিন্ন সময়ে তাই হয়ে আসছে। শতাব্দীর পর শতাব্দী ধরে মানুষ মহামারির সামনে নিজেদের অসহায় ও ক্ষমতাহীন বোধ করেছে, আর ফিরে গেছে এমন সময়ে লক্ষ লক্ষ বছর ধরে তারা যা করে এসেছে তার কাছে, ধর্মের কাছে, দেব-দেবীর কাছে তথা অতিপ্রাকৃত শক্তির কাছে। কাজেই মানুষের এই সময়েও তাদের ধর্মের কাছে ফিরে যাওয়াটাকে আর যাই হোক অস্বাভাবিক বলা যায় না। তাই বিজ্ঞানের যুক্তির দোহাই দিয়ে যারা ধর্ম পালন করতে বাইরে গিয়েছে তাদের “অসভ্য”, “মূর্খ” বলে গালি দেওয়া কোনো সমাধান নয়, বরং এমনটা মানুষে মানুষে বিভেদ আরো বাড়িয়ে তুলবে। কিন্তু এমন আচরণও বৈজ্ঞানিকভাবে বিপদজনক কেননা মহামারির সংক্রমণকে এই ধরনের আচরণ বাড়িয়ে তোলার আশঙ্কা মোটেও অমূলক নয়। এক্ষেত্রে, একটি গুরুত্বপূর্ণ বিষয় হলো, প্রায়ই ধর্ম ও বিজ্ঞানকে যেভাবে পরস্পরের থেকে আলাদাভাবে দেখা হয় তা সবসময় সঠিক নয়। সত্যি বলতে আমরা আমাদের নিত্যদিনের আচার-আচরণে অনেকেই ধর্ম ও বিজ্ঞানকে পাশাপাশি নিয়েই চলছি। কীভাবে? যেমন- গ্রামে থাকতে ছোটবেলায় দেখেছি একজন কৃষক  “বিসমিল্লাহ” বলে তার জমি চাষের জন্য ব্যবহৃত ট্রাক্টর চালু করে কিংবা সেচ দেওয়ার মেশিন স্টার্ট দেয়। এখানে ধর্ম ও বিজ্ঞান উভয়ের অস্তিত্ব আছে। কৃষক জানে ট্রাক্টর ও পানি সেচের মেশিন মানুষের হাতের তুলনায় কম সময়ে অনেক বেশি মাটি চাষ ও পানি উত্তোলন করতে পারবে আবার একইসঙ্গে সে “আল্লাহর নামে শুরু করিলাম” বলার মধ্যে দিয়ে বিশ্বাস করে যে এতে করে জমি চাষ ও পানি উত্তোলন নির্বিঘ্নে সম্পন্ন হবে। অর্থাৎ ধর্মীয় ঐতিহ্য বা চর্চা বিজ্ঞানের সাথে এই প্রেক্ষিতে সাংঘর্ষিক হচ্ছে না। আবার ইলেইন হাওয়ার্ড ইকলান্ড বিখ্যাত টাইম পত্রিকায় মার্চ মাসের বিশ তারিখে তার গবেষণার বরাত দিয়ে একটি নিবন্ধে দেখান যে, খোদ আমেরিকায় ধার্মিক বিজ্ঞানীদের সংখ্যা কম নয়। তিনি গবেষণা করে দেখতে পান যে, বিশ্ববিদ্যালয় এবং কলেজগুলোতে কাজ করা বিজ্ঞানীদের মধ্যে ২৫% এবং বিশ্ববিদ্যালয়গুলোর বাইরে কাজ করা ৬৫% বিজ্ঞানী খ্রিস্টধর্মে বিশ্বাসী। বাংলাদেশে এই ধরনের গবেষণা করলে ফলাফল কি তে পারে আন্দাজ করা যায়। বছর দুয়েক আগে আমার বাবার বাইপাস সার্জারির সময় সার্জনকে দেখেছি একজ ধর্মভীরু মানুষ হিসেবে, তিনি আমার বাবাকে সার্জারি সফল হওয়ার বিষয়ে এবং বাঁচা-মরার বিষয়ে আল্লাহর ওপর ভরসা রাখতে বলেন। এতে করে আামার ধর্মপ্রাণ বাবা প্রভূত মানসিক শান্তি লাভ করেছিলেন। সুতরাং বিজ্ঞানীরা ও ধার্মিকরা একই ধরনের দৃষ্টিভঙ্গির না বলে যে সাধারণ ধারণা প্রচলিত আছে তা সবার বেলায় ঠিক নয়। ইকলান্ডও তার নিবন্ধে ধার্মিক বিজ্ঞানীদের সাথে সাক্ষাৎকারের বরাত দিয়ে বলেন, এসব বিজ্ঞানীরা যেসব মূল্যবোধ দিয়ে তাড়িত তা হলো- সম্প্রীতি, সৌহার্দ্য, শান্তি এবং মঙ্গল। সুতরাং ধর্ম ও বিজ্ঞান পরস্পরবিরোধী এই ধারণাকে প্রশ্ন করা যায় এবং আমরা দেখতে পাই ধর্ম ও বিজ্ঞানের সহাবস্থান। মহামারির বর্তমান এই অনিশ্চয়তার সময়েও “ধর্ম বনাম বিজ্ঞান” নয় বরং “ধর্ম ও বিজ্ঞান” এই নীতি বেশি কার্যকর হবে বলে আমি মনে করি।তাহলে বিজ্ঞান এবং ধর্ম উভয়ের ভূমিকা মহামারির ব্যবস্থাপনা ও নিয়ন্ত্রনে কীভাবে গুরুত্বপূর্ণভাবে কাজে লাগানো যেতে পারে? ক্যাথরিন ব্রাউন অক্সফোর্ড বিশ্ববিদ্যালয়ের ব্লগে দেখান কীভাবে ১৯১৮-১৯ এর ইনফ্লুয়েঞ্জা মহামারির সময়ে আমেরিকা এবং ইউরোপের অনেকগুলো শহরে ধর্মীয় মূল্যবোধ তাড়িত হয়ে মানুষ স্বেচ্ছাসেবায় নিজেকে উৎসর্গ করে দিয়েছিলো, যার ফলাফলে সেসব অঞ্চলে এবং শহরে সম্প্রদায়গুলোর মধ্যে পূর্বের রাজনৈতিক, ধর্মীয়, জাতিগত, এবং বর্ণগত উত্তেজনার অবসান হয়েছিলো। একইভাবে পোলিওর সময়ে পাকিস্তান মাওলানা সামি-উল-হক’কে (পাকিস্তানে তথাকথিত “তালেবান’” এর জনক) দায়িত্ব দিয়েছিলো পোলিওর টিকা নেওয়ার জন্য মানুষকে উৎসাহ প্রদান করার জন্য, যা নাটকীয়ভাবে পোলিওর টিকা গ্রহণকে বাড়িয়ে দিয়েছিলো। করোনাভাইরাসের এই সময়েও ধর্ম ও বিজ্ঞানের এমন পারস্পরিক মেলবন্ধন দেখতে পাওয়া যায়। মার্চের ১২ তারিখে প্রকাশিত এপি নিউজের এক প্রতিবেদন দেখিয়েছে যে কিভাবে কিছু কিছু চার্চ এবং পাদ্রিরা ধর্মীয় বিশ্বাসের সাথে বিজ্ঞানকে সমন্বয় করে মহামারি থেকে সংক্রমিত হওয়া থেকে বিশ্বাসীদের রক্ষা করতে কার্যকরী ভূমিকা পালন করছে। তারা বিশ্বাসীদের ঘরে থাকতে বলেছে এবং প্রার্থনা করতে করতে বিশ সেকেন্ড করে হাত ধুতে পরামর্শ দিয়েছে। কল্পনা করুন বাংলাদেশেও যদি ধর্মীয় নেতা বা ইমামগণ কর্তৃক কলেমা বা অন্য কোনো দোয়া পড়তে পড়তে বিশ সেকেন্ড হাত ধোয়ার পরামর্শ আসত তবে এর প্রভাব কী হতে পারতো, কিংবা পরিষ্কার পরিচ্ছন্নতা ঈমানের অঙ্গ এমন ধর্মীয় বার্তার মাধ্যমে মানুষকে সচেতন করলে কী হতে পারতো?ক্যাথরিন ব্রাউনের মতে, বিশ্বব্যাপী সরকার এবং তাদের নীতি নির্ধারকেরা করোনা পরিস্থিতিতে স্বাস্থ্য সেবায় ধর্মের ভূমিকা বুঝতে দেরি করে ফেলেছে। আমিও তার সাথে একমত পোষণ করে বলতে চাই, করোনাভাইরাসের সময়ে শুরু থেকে মানুষের মূল আচরণগুলো গড়ে দেওয়ার ক্ষেত্রে এবং পরিচালিত করার ক্ষেত্রে ধর্মের ভূমিকা ও গুরুত্ব বুঝতে বাংলাদেশসহ অন্যান্য রাষ্ট্রগুলো ব্যর্থ হয়েছে। খুব বেশিদিন হয়নি বাংলাদেশে মসজিদ গুলো থেকে ঘরে বসে নামাজ পড়ার ঘোষণা এসেছে। বাংলাদেশ সরকার যদি শুরু থেকেই মসজিদগুলোর ইমামদের এবং ধর্মীয় নেতাদের মানুষকে ঘরে থেকে প্রার্থনা করার জন্য নির্দেশ দিত এবং সহায়তা কামনা করতো তবে বোধহয় ধর্ম বনাম বিজ্ঞানের এই বিতর্ক করোনা পরিস্থিতিতে মাথাচাড়া দিয়ে উঠতো না। তাছাড়া, খ্রিস্টধর্মে খোদ যিশু খ্রিস্টকে দেখানো হয়েছে একজন রোগ নিরাময়কারী হিসেবে। যতদূর জানি ইসলাম ধর্মে এবং অন্যান্য ধর্মেও অসুস্থদের ত্যাগ করা বা এড়িয়ে যাওয়া নিষেধ আছে- এই ধরনের ধর্মীয় মূল্যবোধ ও নীতি-নৈতিকতা মহামারির এই্ সময়ে করোনাভাইরাসের চিকিৎসা ও সংক্রমণ এড়ানোর জন্য মিডিয়ার মাধ্যমে এবং ধর্মীয় নেতাদের মাধ্যমে ছড়িয়ে দেওয়া যেতে পারে, যা মানুষকে সহমর্মী করে তুলতে পারে বলে আমার বিশ্বাস। সবশেষে আমি বলতে চাই, অনিশ্চয়তার মুখে ধর্ম বরাবরই মানুষের সামনে বড় হয়ে আসে, ভবিষ্যতেও কোনো নাটকীয় পরিবর্তন না হলে তাই তবে। এক্ষেত্রে ধর্মকে পাশ কাটিয়ে না গিয়ে বরং মহামারির মত সঙ্কটে কিভাবে বিজ্ঞানের পাশাপাশি ব্যবহার করা যায় সে বিষয়ে ব্যবস্থা গ্রহণ অধিক কার্যকর হবে বলে আমার বিশ্বাস।মো. মিজানুর রহমানসহকারী অধ্যাপক, নৃবিজ্ঞান বিভাগ, জগন্নাথ বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
"1632474939-1042","https://bangla.dhakatribune.com/","মতামত","https://bangla.dhakatribune.com/articles/opinion","কোটা আন্দোলন শত আশার উৎস","https://bangla.dhakatribune.com/opinion/2018/07/12/1140","দমন হলেও কয়লার নিচে আগুনের মতন সাংগঠনিক কাঠামোগুলো রয়ে যাবে। সেখানেই হয়তো বেঁচে থাকবে আমদের তৃতীয় শক্তির গণআন্দোলনের স্বপ্ন আর একতাবদ্ধ জনসমাজের আকাঙ্ক্ষা। সেই আশায় আমরা হয়তো কিছুটা বুক বাঁধতেই পারি।  

আমি রাজনৈতিকভাবে আশাবাদী মানুষ। আমার রাজনৈতিক বয়ঃসন্ধি ঘটে শাহবাগ আন্দোলনের সময়ে। কাজেই নির্বাচনী রাজনীতির বেড়াজালে শাহবাগের গণমুখী জোয়ার আটকে পড়লে বাংলাদেশের শত তরুণের মতন আমিও অত্যন্ত বেদনাহত হয়েছিলাম। তারপর থেকে আমি এবং আমার মতন আরও অনেক তরুণ রাজনৈতিক আশাবাদীরা বারংবার বাংলাদেশে তৃতীয় শক্তির গণআন্দোলন গড়ে তুলতে চেষ্টা করেছে, সংস্কার এবং পরিবর্তনের স্লোগান তুলেছে এবং নিজেদের দাবি আদায়ের জন্যে পথে নেমেছে। তবে এর অধিকাংশই ঠিক তৃতীয় শক্তির গণআন্দোলন হয়ে উঠতে পারেনি। তাদের নির্দিষ্ট দাবি আদায় করে ফুরিয়ে গিয়েছে অথবা সরকারী দমন পিড়নের কাছে ক্ষান্ত দিয়েছে। সেই হতাশার বুক চিরে বাংলাদেশে কোটা সংস্কারের আন্দোলন যে এতো তুমুল জনসমর্থন পেলো, তাতে স্বভাবতই আমরা তৃতীয় শক্তির স্বপ্ন নিয়ে আবারও দারুণ আশাবাদী হয়ে উঠেছি। যদি বাংলাদেশের রাজনীতিতে তৃতীয় শক্তি বলতে আমরা কোন রাজনৈতিক দল না বুঝে বরং দলীয় রাজনীতির বাইরে থাকা গণমানুষের শক্তিকে বুঝি-তাহলে কোটা সংস্কারের আন্দোলনকে তারই একটি প্রতিরূপ হিসেবে দেখতে কারও সমস্যা হবার কথা নয়। এই আন্দোলনে এখনো পর্যন্ত ঢাকা শহরের বুদ্ধিজীবিরা যেমন মানবন্ধন করেছেন, তেমনি গ্রামেগঞ্জের আলেমরাও মিছিল করেছেন। ঢাকা বিশ্ববিদ্যালয়ে যেমন প্রতিবাদ সমাবেশ হয়েছে, খুলনার বিএল কলেজেও হয়েছে। কাজেই ২০১৩ সালে গণআন্দোলনকে প্রতিহত ও বিভাজিত করতে শহুরে বনাম গ্রাম্য, প্রগতিশীল বনাম রক্ষণশীল, সেক্যুলার বনাম ধর্মভীরু-ইত্যাদি যেসব মেকি ঘায়ের বীজ বাংলাদেশের জনসমাজে বপন করা হয়েছিলো, এই আন্দোলনের মাধ্যমে তার কিছুটা উপশম হয়তো হচ্ছে। হয়তো জাতীয় স্বার্থের এই আন্দোলনে সমাজের বিভিন্ন আদর্শের ছাত্ররা একসাথে কাজ করতে শিখছে। আমাদের জন্যে সেটি দারুণ আশার একটি ব্যাপার। আরেকটি আশার ব্যাপার হলো যে বাংলাদেশের মুক্তিযুদ্ধ ও জাতীয় নেতার প্রতি এই আন্দোলন দারুণ শ্রদ্ধাশীল। কিছু অবিমৃষ্যকারী রেগে যাওয়া ছাত্রদের “আমি রাজাকার” বলে প্রতিবাদ করবার ভাষাকে স্বাধীনতাবিরোধী বলে দাবি করলেও বঙ্গবন্ধুর বাংলার স্বপ্নকে নিজেদের স্লোগানে পুঁতে দিয়ে এই আন্দোলন স্বাধীনতাবিরোধীতার দাবিটিকে বেশ শক্তভাবেই প্রতিহত করে এসেছে। এটি বাংলাদেশের সৃষ্টির প্রশ্নে বিভক্ত নয়, বরং ভবিষ্যতের পথে সংস্কারে বিশ্বাসী। এটি আমাদের জনসমাজের আলোচনার জন্যে নতুন একটি মাত্রা। আরেকটি নতুন দিক হলো, পূর্বের এককেন্দ্রিকতা ও বীরপূজার আদল ভেঙ্গে এ আন্দোনলটিতে পটু সংগঠকদের আদলে ধীরে ধীরে একটি কেন্দ্রীয় কমিটি এবং এবং জেলা ও প্রতিষ্ঠানওয়ারী কমিটি গড়ে তোলা হয়েছে। গণআন্দোলনের গবেষণা ও ইতিহাস অনুযায়ী এই ধরণের বিকেন্দ্রীভূত ফেডারেটেড সংগঠন কাঠামোতে গড়ে তোলা আন্দোলন হয় সবচেয়ে মজবুত। যেহেতু একজন কেন্দ্রীয় মুখের বদলে একাধিক সংস্কারবাদী নেতাকে সামনে নিয়ে কেন্দ্রীয় কমিটি এগিয়েছে, সেহেতু কেবল একজনকে রাজনৈতিকভাবে আক্রমণ করে বা কয়েকজনকে জেলে পুরে এই আন্দোলনকে থামাতে পারেনি। কেন্দ্রীয় কমিটির যারা হামলা থেকে বেঁচে এসেছেন তারা স্থানীয় পর্যায়ে আন্দোলন চালিয়ে যাবার ঘোষণা দিতে পেরেছেন। একাধিক স্থানে বিকেন্দ্রীভূত ভাবে কমিটি গড়ে তুলবার কারণে একটি নির্দিষ্ট গোষ্ঠীর দ্বারা আন্দোলনকে চুরি করে ফেলাও কঠিন হয়ে পড়েছে কেননা একই সাথে এতগুলো কমিটি চুরি করা সাংগঠিকভাবেই বেশ দুরূহ। আরো একটি চমৎকার যে কৌশলটি এই আন্দোলন গ্রহণ করেছে সেটি হলো সরাসরি সরকারবিরোধী অবস্থানে না যাওয়া। শুরুর থেকেই আন্দোলনটি সরকারদলীয় চিহ্ন, প্রতীক এবং স্লোগান ব্যবহার করেছে এবং অনেক ক্ষেত্রে শেখ হাসিনার প্রতি শ্রদ্ধাকেও নানান জায়গায় ব্যবহার করেছে। বর্তমান বাংলাদেশের রাজনৈতিক অর্থনীতির কাঠামো এমনভাবে গড়ে উঠেছে যে সরকারবিরোধী অবস্থানে যেতে মানুষ শঙ্কা বোধ করে, কেননা তারা উন্নয়নবিরোধী বা বিএনপির প্রতি সহানুভূতিশীল হিসেবে নিজেদের উপস্থাপন করতে চাননা--যে কারণে রামপাল বিরোধী আন্দোলনকে অনেকেই এড়িয়ে গেছেন। কোটা সংস্কারের আন্দোলন সরকারবিরোধী অবস্থান এড়ানোর মাধ্যমে মানুষকে সরকার বিরোধী না হয়েও সংস্কারপন্থী হবার সুযোগ দিয়েছে যেটি কিনা অধিকাংশ মানুষের জন্যে একটি সহনীয় রাজনৈতিক বিনিয়োগ। এই কৌশলটি তাদেরকে শুরুর থেকেই আন্দোলনে লোক জমাতে সাহায্য করেছে। যদিও সরকারী দমন পিড়নের মুখে এই সরকার পক্ষীয় অবস্থানটিই তাদের নেতাদের মুক্ত করবার আন্দোলনে সবচেয়ে বড়ো বাঁধা হয়ে দাড়িয়েছে এখন, তবে শুরুতে এই কৌশলে না আগালে সম্ভবত এতোদূর তারা আসতেই পারতো না। অনেকে বলছেন যে কেবল কোটার সংস্কার করে গভীর অর্থনৈতিক বৈষম্য বা কর্মসংস্থান সংকটের সমাধান করা সম্ভব নয়। সেটি অনেকাংশে সত্যি হলেও আমি মনে করি এই প্রতীকপ্রবণতাটি খুব প্রয়োজনীয় একটি প্রথম ধাপ। খুব সহজসরল ভাবে এই আন্দোলনটি তাদের দাবিকে মানুষের পেটের দায়ের সাথে সংযুক্ত করেছে। হাজার ছাত্রছাত্রী অনুভব করেছে যে কোটা সংস্কার না হলে তাদের চাকরি হবেনা। রামপাল আন্দোলনের সময়ে আমরা এইভাবে করে জনগণকে তাদের ওপর সরাসরি ক্ষতি দেখাতে পারেনি। কিন্তু এই কোটা সংস্কারের আন্দোলন, এবং তার আগে প্রাইভেট ইউনিভার্সিটির ভ্যাটবিরোধী আন্দোলন তা করতে পেরেছিলো। তবে এটা ঠিক যে, খুব ছোট একটি একমুখী দাবি নিয়ে দাড়ানোর কারণে ভ্যাট আন্দোলনের মতন এটিরও দাবি পূরণের সাথে সাথে গুটিয়ে যাবার ভয় রয়েছে। কিন্তু ভ্যাট বাতিল করবার মতন করে কোটা বাতিল করে দেয়া খুব একটা সহজ কাজ নয়। প্রধানমন্ত্রীর কোটা বাতিলের ঘোষণার পরেও মুক্তিযুদ্ধবিষয়ক মন্ত্রী এর মাঝেই মুক্তিযোদ্ধা কোটায় পরিবর্তন আসবে না বলে কোটাধারীদের আস্বস্ত করেছেন। কোটা বাতিল করার সাথে সরকারের অনেক শুভাকাঙ্খির স্বার্থ সরাসরি জড়িত। এটি কেবলমাত্র সামান্য একটি রাজস্ব উৎস বাতিলের মতন সমস্যা নয়, বরং ভোটার ও ডোনার হারানোর একটি সমস্যা। ।সেই সমস্যাকে যদি অন্য কোনভাবে সরকারপক্ষ সমাধান করতে না পারে, তবে তাদের একমাত্র বিকল্প হবে এই আন্দোলনকে দমন পীড়ন করতে থাকা। কিন্তু এর বিকেন্দ্রীকৃত গঠন কাঠামোর কারণে সেটি সম্ভবত কঠিন হবে। বেশ কয়েকজন কেন্দ্রীয় নেতা থাকায় একে পুরোপুরিভাবে রাজনৈতিকভাবে চুরি হয়ে যাবার দায়ও দেয়া হবে কঠিন। তার মানে এই নয় যে দমনটি একেবারেই সম্ভব নয়। তবে আমার বিশ্বাস হলো যে দমন হলেও কয়লার নিচে আগুনের মতন সাংগঠনিক কাঠামোগুলো রয়ে যাবে। সেখানেই হয়তো বেঁচে থাকবে আমদের তৃতীয় শক্তির গণআন্দোলনের স্বপ্ন আর একতাবদ্ধ জনসমাজের আকাঙ্ক্ষা। সেই আশায় আমরা হয়তো কিছুটা বুক বাঁধতেই পারি।  অনুপম দেবাশীষ রায়, বিকল্প গণমাধ্যম মুক্তিফোরামের সম্পাদক।","8","https://bangla.dhakatribune.com/articles/opinion/page/8"
"1632474758-1016","https://bangla.dhakatribune.com/","মতামত","https://bangla.dhakatribune.com/articles/opinion","ডিএলএফকে আরেকটি খোলা চিঠি","https://bangla.dhakatribune.com/opinion/2018/11/25/4888","ডিএলএফের আগের আসরগুলোতে বাংলাদেশের বাইরের প্যানেলিস্টরা তাদের মুখ খুলেছিলেন, যখন বাংলাদেশিরা তাদের চেপে ধরেছিল। আন্তর্জাতিক অতিথিদের এই আয়োজনে অংশগ্রহণের অবকাশ না দিলে, বাংলাদেশ বিভিন্ন সামাজিক বিষয়ে তাদের দৃষ্টিভঙ্গি সম্পর্কে জানার সুযোগ হতে বঞ্চিত হবে। যারা কোনো বাংলাদেশি অনুষ্ঠান বিদেশিদের বয়কট করতে বলে, তারে আসলেই গভীরভাবে বিভ্রান্ত
বাংলাদেশিরা শীতকালীন বিয়ে মৌসুমটিতে শুধুমাত্র দাওয়াত আর সাজগোজই উপভোগ করে না, বরং অনুষ্ঠান পরবর্তী খুঁত খুঁজে বের করে বিপুল আনন্দ ভোগ করে। সম্ভবত সামাজিক সংস্কৃতির অংশ হিসেবে অষ্টম বছরে পা রাখা এবারের ঢাকা লিটারেরি ফেস্ট (ডিএলএফ)-এর মূল্যায়নের ক্ষেত্রেও এমনটাই ঘটেছে।ডিএলএফ নামে পরিচিত লিটারেরি ফেস্টিভাল এর কাছে সমালোচনা নতুন কিছু নয়। অন্যান্য বড় বড় পাবলিক ইভেন্টগুলোর মতোই ডিএলএফের সত্য ভাষণ ও গঠনমূলক সমালোচনার প্রয়োজন রয়েছে, যা দর্শকদের জন্য সুফল বয়ে আনবে। এই দর্শকদের মধ্যে রয়েছে আগামীদিনের লেখক, শিল্পী ও চিন্তাবিদ।    এ বছরের সমালোচনাগুলো বেশ খারাপ দিকে মোড় নিয়েছে। এ নিয়ে প্রধান দুটি অভিযোগ হলো—অনুষ্ঠানের আভিজাত্য আর বাকস্বাধীনতার বিষয়ে নিশ্চুপ থাকা।প্রথমেই বলবো আভিজাত্যের জুজু বিষয়ে। প্রথমত, এমন একটি অনুষ্ঠান দাঁড় করাতে যে ধরণের যোগাড়যন্ত্র, খরচ ও ব্যক্তিগত সময় সংগঠকদের দিতে হয়, তা করার সক্ষমতা শুধু অভিজাতদেরই রয়েছে, বিশেষ করে যখন বর্তমানে সাংস্কৃতিক সংগঠন ও প্রতিষ্ঠানগুলোর ঘাটতি রয়েছে।অনুষ্ঠানটি সব শ্রেণীর মানুষের জন্য কতটুকু উন্মুক্ত ছিল তা চিন্তা না করে সংগঠকদের তার ব্যাকগ্রাউন্ডের কারণে সমালোচনা করা নিছক ব্যক্তিগত বিষয় নিয়ে টানাটানি করা ছাড়া আর কিছুই না।   বিশ্বের অন্যান্য অনেক অনুষ্ঠানের মতোই ডিএলএফ ছিল সম্পূর্ণ ফ্রি ও সবার জন্য উন্মুক্ত। সাম্প্রতিক বছরগুলোর মতোই এ বছরে অনুষ্ঠানটিতে তিন দিনে প্রায় ৩০ হাজার দর্শক সমাগম হয়েছিল।  এতো দর্শক সমাগম এই আয়োজনের বিরুদ্ধে কেবলমাত্র অভিজাত শ্রেণী দ্বারা সমাদৃত হিসেবে ওঠার অভিযোগকে অনায়াসেই নাকচ করে দেয়। ডিএলএফ শুধু মূল ধারার বাংলা সাহিত্যকেই তুলে ধরেনি, বরং আমাদের বিভিন্ন নৃগোষ্ঠীর ভাষা ও লোকশিল্পকেও ফুটিয়ে তুলেছে, যা ঢাকার অন্যান্য অনুষ্ঠানে দেখা যায় না।যদি অনুষ্ঠানটির অনাভিজাত্য প্রমাণের জন্য শুধুমাত্র নিরক্ষর শ্রোতা-দর্শকদের অংশগ্রহণ বোঝায়, তবে কোনো সাহিত্য উৎসবই এই পরীক্ষায় উত্তীর্ণ হতে পারবে না।এবার আসা যাক বাকস্বাধীনতার বিষয়ে ডিএলএফের ভূমিকা প্রসঙ্গে। তারা কি কারাবন্দি থাকা আলোকচিত্রী শহিদুল আলমকে নিয়ে যথেষ্ট করেছেন? একটি সাংস্কৃতিক উৎসব, যা মানবাধিকার সংগঠন ও কর্মীদের থেকে ভিন্ন প্রকৃতির, সেটি অধিকার নিয়ে কিই বা করতে পারে? প্রথম সত্যিটা হলো — শহিদুলের মুক্তির দাবিতে আন্দোলনকারীরা তার মুক্তির জন্য ডিএলএফ থেকে একটি বিবৃতি আশা করেছিল। ডিএলএফের পরিচালকদের কাছ থেকে আমি জেনেছি - শহিদুলের মুক্তির জন্য আন্দোলনকারীদের কেউ তাদের সঙ্গে যোগাযোগ করেননি, যদিও তাদের (আন্দোলনকারী) অনেকেই এ বছর প্যানেলে ছিলেন।   অনুষ্ঠানের পরিচালকরা শুধু তৃতীয় পক্ষের থেকে আশা, ধারণা এবং পরে নিন্দার কথাই শুনেছে। আমি এটাও জেনেছি শহিদুলের মুক্তির আন্দোলনকারীরা অনেকেই ডিএলএফের বিদেশি অতিথিদের উৎসবে অংশগ্রহণ না করার জন্য লিখেছিলেন।ডিএলএফের আগের আসরগুলোতে বাংলাদেশের বাইরের প্যানেলিস্টরা তাদের মুখ খুলেছিলেন, যখন বাংলাদেশিরা তাদের চেপে ধরেছিল। আন্তর্জাতিক অতিথিদের এই আয়োজনে অংশগ্রহণের অবকাশ না দিলে, বাংলাদেশ বিভিন্ন সামাজিক বিষয়ে তাদের দৃষ্টিভঙ্গি সম্পর্কে জানার সুযোগ হতে বঞ্চিত হবে। যারা কোনো বাংলাদেশি অনুষ্ঠান বিদেশিদের বয়কট করতে বলে, তারে আসলেই গভীরভাবে বিভ্রান্ত। এবারের ডিএলএফের তিনদিনে যা হয়েছে তা হলো— ডিএলএফের তিনজন পরিচালকই তাদের উদ্বোধনী বক্তব্যে বাকস্বাধীনতা নিয়ে কথা বলেছেন, যেমনটি তারা আগেও করেছেন।তারা সংস্কৃতি মন্ত্রী ও সরকারের অন্যান্য প্রতিনিধিদের সামনে সরাসরি নতুন কঠোর ডিজিটাল নিরাপত্তা আইন সংস্কারের কথা বলেছেন। উৎসবের উদ্বোধনী ও সমাপনী অনুষ্ঠানে নন্দিতা দাস ও ফিলিপ হেনসার উভয়েই শহিদুলের নাম উল্লেখ করে তার মুক্তির দাবি জানিয়েছেন।   মুহাম্মদ হানিফসহ দেশ-বিদেশের বেশ কয়েকজন লেখক শহিদুলের মামলার বিষয়টি তাদের প্যানেলে তুলে ধরেছেন। সংক্ষেপে বলতে গেলে অনুষ্ঠানটির তিনদিনেই স্পষ্টভাবে শহিদুলের মুক্তি নিয়ে কথা হয়েছে এবং পাশাপাশি বাকস্বাধীনতার বিষয়টিও আলোচিত হয়েছে।    মুক্তচিন্তার সঙ্গে সংশ্লিষ্টদের হত্যা (২০১৫ ও ২০১৬ সালে) এবং কারাবন্দিদের বিভিন্ন ঘটনা অথবা ডিজিটাল নিরাপত্তা আইনের পুরোনো সংস্করণ নিয়ে প্রতিবাদ করার মধ্য দিয়ে এই উৎসবের বাকস্বাধীনতা খোলাখুলি ও স্বচ্ছন্দভাবে তুলে ধরার ইতিহাস রয়েছে।এটা উৎসবের পরিচালক ও প্যানেলের মাধ্যমে সবসময় অনুষ্ঠানের উদ্বোধনী ও সমাপনীতে করা হয়েছে। যদি শহিদুলের মুক্তির জন্য আনুষ্ঠানিক বিবৃতি ব্যতিত আর কোনোকিছুতেই তার মুক্তিকামী জনগোষ্ঠী সন্তুষ্ট না হন, তবে অনুষ্ঠানের পরিচালকদেরও নিজস্ব কিছু যুক্তি রয়েছে - তারা শুধু একজনের জন্য এমন ব্যতিক্রম করতে পারেন না, তিনি যতই খ্যাতিসম্পন্ন বা নেটওয়ার্কসম্পন্ন হন না কেন। কেউ যদি বাকস্বাধীনতার ক্ষেত্রে ডিএলএফের গ্রহণযোগ্যতা স্বচ্ছভাবে পরিমাপ করতে চান, তাহলে তাদের ডিএলএফের আগের আট বছরের ইতিহাস দেখতে হবে। বাকস্বাধীনতা নিয়ে ডিএলএফের পরিচালকরা বক্তব্যে ও পত্র-পত্রিকায়, দেশে ও বিদেশে কথা বলেছেন এবং অন্যদের এমনটি করার জায়গা করে দিয়েছেন, যা অনেকেই করেননি। এক্ষেত্রে প্রকাশক শামসুজ্জোহা মানিকের কথা বলা যায়, যিনি ২০১৬ সালে প্রায় আট মাস জেলে ছিলেন এবং দমনমূলক আইনে অভিযুক্ত ছিলেন। ডিএলএফ এবং এটির পরিচালকরা তার বিষয়টি তুলে ধরেন, যখন অন্য কেউ (পেন ও কয়েকজন বাংলাভাষী অধিকারকর্মী বাদে) করেননি।শহিদুলের মুক্তির জন্য যেমন জোরেশোরে প্রচারণা চালানো হচ্ছে, মানিকের জন্য তা কোথায় ছিল? তিনি চোখে পড়েননি কারণ তিনি বাংলাদেশের আত্মসর্বস্ব ইংরেজিভাষী সুশীল সমাজ অথবা আন্তর্জাতিক গণমাধ্যমগুলোর সঙ্গে যুক্ত ছিলেন না তাই? তাহলে অভিজাতমনা কারা; ডিএলএফ না এর সমালোচকরা?ডিএলএফের জীবদ্দশাতেই বাংলাদেশ কর্তৃত্ববাদের দিকে মোড় নিয়েছে। শুধু বাকস্বাধীনতার জায়গা ছোট হয়ে আসছে তা নয়, বরং ভিন্নমত প্রকাশ করলে তাকে রাষ্ট্রবিরোধী তকমা দেওয়া হচ্ছে।এই প্রেক্ষাপটে ডিএলএফকে অবশ্যই যেকোন ধরণের সাংস্কৃতিক অবমাননার বিরুদ্ধে রুখে দাঁড়াতে হবে। যাহোক, উদ্দেশ্যহীনভাবে সবদিক বিবেচনায় না রেখে কপটতা বা অসংস্কারের দায় অগঠনমূলকভাবে চাপিয়ে দেয়ার প্রবণতা এই ধরণের আয়োজন এবং তার সংগঠকদের জন্য অনান্তরিক দৃষ্টিভঙ্গিরই প্রকাশমাত্র- যদি আরো নেতিবাচক না ভাবতে চাই।গত কয়েক বছর ধরেই ডিএলএফ শহিদুল আলম ছাড়াও অভিজিৎ রায় ও শামসুজ্জোহা মানিকের মতো মানুষদের নিয়ে কথা বলেছে। শহিদুল আলমের মুক্তির জন্য যারা প্রচারণা চালিয়েছেন তাদের আবেগ আমি বুঝি এবং সম্মান করি, এবং তাদের সাহসিকতার জন্য সম্মান জানাই।  যাই হোক, ঢাকা এমন জায়গা না যেখানে প্রগতিশীলরা একে অপরকে অবজ্ঞা করবেন। যখন প্রগতিশীলতা রাষ্ট্র ও অ-রাষ্ট্রীয় - উভয় পক্ষের হুমকির মুখে, তখন আমাদের প্রকৃত বন্ধুদের শত্রু বানাবেন না। আমাদের একে ওপরের প্রতি যেমন দায়িত্ব রয়েছে, তেমনি আমাদের সকলের সম্মিলিত কিছু দায়িত্বও রয়েছে। একজনের চাহিদার জন্য অন্যদের কাছে কিছু দাবি করা এবং যখন তারা ব্যর্থ হন তখন তাদের দায়িত্বজ্ঞানহীন বলে নিন্দা করা - প্রকৃত শত্রুর বিরুদ্ধে সংঘবদ্ধ থাকার চেতনাকে নষ্ট করে।আমরা আনন্দিত যে শহিদুল আলম এখন জামিনে মুক্তি পেয়েছেন, কিন্তু আমরা আশা করি প্রগতিশীলরা তাদের মিত্রদের নিয়ে বিস্তৃত হবে-বিভক্ত নয়।
ইখতিসাদ আহমেদ একজন ফিচার লেখক ও কবি। ২০১৫ সালে তার প্রথম ছোটগল্পের বই ‘ইয়োর্স’ ও ‘এটসেট্রা’ বেঙ্গল লাইটস বুকস থেকে প্রকাশিত হয়েছে।","7","https://bangla.dhakatribune.com/articles/opinion/page/7"
"1632474996-1050","https://bangla.dhakatribune.com/","মতামত","https://bangla.dhakatribune.com/articles/opinion","গরুর গুঁতো সামলাবে কে?","https://bangla.dhakatribune.com/opinion/2018/09/24/3291","২০১৭ সালে ভারতে গরুর সংখ্যা ছিল ২৮ কোটি,  যা ২০১৮ তে ৩০ কোটিতে দাঁড়িয়েছে। ২০১৭ সালে বিশ্বের ২৫% গরু ছিল ভারতে, ২০১৮ তে বিশ্বের এক তৃতীয়াংশ গরুর বাসস্থান ভারত।
ভারতীয় জনতা পার্টির (বিজেপি) সাংসদ লিলাধর বাঘেলা সকালে হাঁটতে বেড়িয়েছিলেন। এমন সময় একটা  গরু তেড়ে এসে তাকে এমন গুঁতো মারে যে তার পাঁজরের কয়েকটা হাড় ভেঙ্গে যায়। গুরুতর আহত অবস্থায় তাঁকে  অ্যাপোলো হাসপাতালের আইসিইউ ইউনিটে ভর্তি করা হয়। খবরটি সংবাদ মাধ্যমগুলোয় ফলাও করে এসেছে। গরুর গুতোয় শুধু একজন রাজনৈতিক ব্যক্তি নয়, ভারতীয় রাজনীতি আক্রান্ত। মোদী সরকার কি গরুর গুঁতো সামলাতে পারবে? ভারতের গরুর বয়স যত বাড়ছে, সমস্যা ততই বাড়ছে। বয়স্ক গরুর কোনো অর্থনৈতিক উপযোগিতা নেই। কৃষকদের অফলদায়ক গরু রাখার সামর্থ্য নেই, ব্যবসায়ীরা গরু কিনতে চায় না, গোশালাতেও স্থান সংকুলান হচ্ছে না। গরুগুলো ছেড়ে দিয়ে কৃষক জানে বাঁচতে চাইছে। এই ছাড়া গরুগুলো  ফসলের জমিতে আর রাজপথে গরুত্রাসের সৃষ্টি করেছে। ভারতের শীর্ষস্থানীয় পত্রিকা সানডে টাইমস লিখেছে, পরিত্যাক্ত গরুর সংখ্যা একটা টাইম বোমার মতো, যেকোনো সময় বিস্ফোরিত হতে পারে।ওয়ার্ল্ড ক্যাটল ইনভেন্টরি  একটি আন্তর্জাতিক সংস্থা যা বিশ্বের বিভিন্ন দেশের গরুর সংখ্যার পরিসংখ্যান রাখে। এই সংস্থার হিসাবে, ২০১৭ সালে ভারতে গরুর সংখ্যা ছিল ২৮ কোটি,  যা ২০১৮ তে ৩০ কোটিতে দাঁড়িয়েছে। ২০১৭ সালে বিশ্বের ২৫% গরু ছিল ভারতে, ২০১৮ তে বিশ্বের এক তৃতীয়াংশ গরুর বাসস্থান ভারত।ওয়াশিংটন পোস্টের হিসাবে, ভারতের শহরগুলোয় ৫২ লক্ষ বর্জিত গরু অবাধে বিচরণ করছে। ছেড়ে দেওয়া গরুর সংখ্যা বেড়েই চলেছে। ভারতে শুধু যত পরিত্যাক্ত গরু আছে, আফ্রিকার বেশীর ভাগ দেশে সর্বসাকূল্যেও এতো গরু নেই।স্বাভাবিক বিচারে, গরুর সংখ্যাবৃদ্ধি প্রাণীসম্পদ বৃদ্ধির পরিমাপক হয়। কিন্তু ভারতের খ্যাতনামা অর্থনীতিবিদ অধ্যাপক রবি শ্রীবাস্তব বলছেন, ভারতে গবাদিপশু একটি সম্পদ নয়, একটা বড় বোঝা হয়ে দাঁড়িয়েছে। গরুর ব্যাপারে মোদী সরকারের নীতি ভুল ছিল। এই ভুল সংশোধন না করলে গবাদি পশু একটি জাতীয় বোঝা হয়ে দাঁড়াবে। বিশেষজ্ঞগণ মনে করেন, ভারতের প্রাণী সম্পদ সংশ্লিষ্ট অর্থনীতি বিপর্যয়ের মধ্যে পড়েছে আর সবচেয়ে বিপর্যস্থ হচ্ছে কৃষকগণ।ভারতের অর্থনীতি বহুমুখী। গরুর কারণে দেশে অর্থনীতিতে চাপ সৃষ্টি হবেনা। তবে গরু পালনের আর্থিক উপযোগীতা না থাকায় গরু ক্রমবর্ধবানভাবে পরিত্যাক্ত হতেই থাকবে। পরিত্যাক্ত গরুর সংখ্যা ক্রমশঃ নিয়ন্ত্রণের বাইরে চলে যাচ্ছে। এই গরুগুলো জনসাধারণের জীবনযাত্রায় এতো সমস্যা সৃষ্টি করছে যে, ভারতের কয়েকটি প্রদেশ গরু পরিত্যাগ করা দণ্ডনীয় অপরাধ হিসাবে কার্যকর করার আইনি প্রক্রিয়া শুরু করেছে।মধ্যপ্রদেশের কথা ধরা যাক, এই প্রদেশে গণনা করা গরুর সংখ্যা ২ কোটি। পরিত্যাক্ত গরুর কোনো পরিসংখ্যান নেই কিন্তু সংখ্যা অনেক তাতে কোনো সন্দেহ নেই. মধ্যপ্রদেশে গরুর কারণে সড়ক দুর্ঘটনার সংখ্যাও বাড়ছে, মালিকহীন গরু ফসল নষ্ট করছে। কেউ স্বেচ্ছায় ষাড় ও বৃদ্ধগরু পালন করতে চায় না। এই বোঝা থেকে পরিত্রাণ পাওয়ার জন্য কৃষকগণ গরু রাস্তায় ছেড়ে দিয়ে বিপদ মুক্ত হচ্ছে। গরুর খোয়ারগুলোও স্থান সংকুলান হচ্ছে না। গরুর মালিকরা খোয়ার থেকে গরু নিতে গেলে ৫০০০ রুপি জরিমানা দিতে হয়। এই টাকা দিয়ে নতুন করে ঝামেলা নেওয়ার প্রশ্নই ওঠে না।পরিত্যাক্ত গরুর সমস্যা মোকাবেলা করার জন্য মধ্যপ্রদেশ গরু সংরক্ষণ বোর্ড গরু পরিত্যাগ করার কারণে দণ্ড প্রদানের আইন করা যাচ্ছে। এরআগে, শুধু গরু জবাই ও চোরাচালানের কারণে শাস্তির বিধান ছিল। সড়ক দুর্ঘটনায় কোন গরু মারা গেলে, তার মালিককে খুঁজে পেলে, তাকে গরু জবাই এর সমতুল্য শাস্তি দেওয়া হবে।এই আইন প্রণীত হলে গরু বর্জন করার জন্য জরিমানার সাথে সাথে কারাদণ্ড হবে। অন্যান্য প্রদেশগুলো মধ্যপ্রদেশের অনুসরণ করতে পারে। হরিয়ানা প্রদেশ ইতমধ্যে একই আইনের প্রস্তাব করেছে। গরু বর্জন করাকে দণ্ডযোগ্য করা ছাড়া ভারতের প্রাদেশিক সরকারগুলোর হাতে অন্য কোনো উপায় নেই।জবাই বন্ধ থাকলে  বুড়ো গরুর বাড়তেই থাকবে আর গরু পরিত্যাক্ত হতে থাকবে। গরুর সংখ্যা এতো বেশী যে,  খোয়াড়ের জায়গা হচ্ছে না, বৃদ্ধ গরু নিবাসগুলোয় স্থান সংকুলান খুব সীমিত। হিন্দুস্তান টাইমসের হিসাব অনুযায়ী, ভারতে ৩০৯৪ টি গোশালা  আছে. এই গোশালাগুলোয় গড়ে ৫০০০ গরু থাকলে, সংখ্যাটি দেড় কোটি হতে পারে। গোশালা গুলোয় প্রয়োজনীয় সুবিধাগুলো না থাকায় প্রচুর গরু মারা যাচ্ছে। ইন্ডিয়ান টাইমস এর রিপোর্ট অনুযায়ী, গত কয়েক মাসে অপুষ্টিতে ৮০০০ গরু মারা গেছে।আগে কৃষকগণ যেভাবে বয়স্ক গরু  বিক্রী করে দুগ্ধবতী গাভী কিনতো, সেই সুযোগ এখন নেই। গরু ব্যবসায়ীরা যে প্রদেশ গুলোয় গরু জবাই বৈধ, গরুগুলো সেখানে পাচার করতো। এখন গরু পাচারের বিরুদ্ধে আইন কঠোর হয়েছে। এর সাথে গোরক্ষাকারী বাহিনীদের উপদ্রব বেড়েছে। ভারতীয় সংবাদ মাধ্যমগুলো এদের হিংসাত্মক আচরণের কথা প্রায়ই রিপোর্ট করছে। এদের মোটরসাইকেল বাহিনী ওয়েস্টার্ন কাউবয় ফিল্ম স্টাইলে গরু ব্যবসায়ীদের রাস্তায় লুটপাট করে আর গরুগুলোকে মুক্ত করে দেয় শহরগুলোয় এখন মালিকহীন গরুর সংখ্যা অন্য প্রাণীর চেয়ে বেশী। শহরের রাস্তা থেকে ভাসমান গরু ধরাও বিপদজনক। পশু ডাক্তারের উপস্থিতি ছাড়া গরুকে চেতনা নাশক বুলেট মারা অবৈধ। বেশীরভাগ প্রয়োজনের সময়ে পশু ডাক্তার পাওয়া যায় না। এই কারণে গরুগুলো তাড়িয়ে, দড়ি ছুড়ে পুরানো দিনের মতো ধরা হচ্ছে। এই দৌড়াদৌড়ি, ধরাধরির কারণে অনেক সময় ট্রাফিক অচল হয়ে পরে।ভারতীয় সেনাবাহিনীর তত্ত্বাবধানে অনেকগুলো গরুর ফার্ম চালানো হতো। সেগুলো বন্ধ হয়ে যাচ্ছে। ফার্মের গরুর খাদ্যের চাহিদা বেশী। বন্ধ হওয়া ফার্মগুলোর গরুর নতুন বাসস্থান  এখনো অনিশ্চিত।ভারত সরকার গরু পরিত্যাগ করার যত শাস্তির বিধানই করুক না কেনো, বৃদ্ধ গরুর যত স্যানেটোরিয়াম করা হোক না কেনো কয়েক বছর পর কয়েক কোটি গাভী বৃদ্ধ হয়ে যাবে, তখনকার উদভূত পরিস্থিতি সামাল দেওয়া সম্ভব নয়।গরু যদি কেউ পুষতে না চায়, তাহলে কি পরিণতি হতে পারে। এ বিষয়ে বিভিন্ন মতবাদ আছে।৫ বছর পর ভারতের অর্ধেক গরু অকেজো বৃদ্ধ গরুতে পরিণত হবে। গরুগুলো ব্যাপক হরে পরিত্যাক্ত হলে অনেক গরু মারা যাবে কারণ তারা প্রকৃতিতে জীবন যাপন করতে অভ্যস্ত নয়। সানডে টাইমস সম্ভবতঃ এই অবস্থায় গরুর টাইম বোমার বিস্ফোরণের কথা বলছে।শুধু অর্থনীতিবিদগণই নয় পরিত্যাক্ত গরুর ভবিষ্যৎ নিয়ে বিজ্ঞানীরাও ভাবছে না। তাদের মতে, গরু প্রজাতি বনেও টিকে থাকতে সক্ষম। গরু গৃহপালিত হওয়ার আগে বন্যই ছিল। গরু পুরোপুরি বন্য হতে ২/৩ প্রজন্ম লাগবে। লেখক: ওবায়দুল করিম খান_ ব্যবসায়িক, পরামর্শক ও লেখক।","8","https://bangla.dhakatribune.com/articles/opinion/page/8"
"1632474506-978","https://bangla.dhakatribune.com/","মতামত","https://bangla.dhakatribune.com/articles/opinion","করোনাভাইরাস পরিস্থিতিতে খাদ্য নিরাপত্তা:...","https://bangla.dhakatribune.com/opinion/2020/04/21/22508","ক্ষুদ্র ও প্রান্তিক কৃষকদের প্রতি রাষ্ট্রীয় অবহেলা, কৃষির বাণিজ্যকীকরণ, জনগণের খাদ্য অধিকারের প্রতি রাষ্ট্রীয় স্বীকৃতির অনুপস্থিতি এবং রাজনীতিতে খাদ্যকে অস্ত্র হিসেবে ব্যবহার করার ফলে দীর্ঘকাল ধরেই এই সঙ্কট তৈরি হয়েছে। করোনাভাইরাস মহামারি কেবল সঙ্কটকে আরও উদগিরণ করেছে মাত্র
ইতোমধ্যে সারা পৃথিবীর দেড় লাখেরও বেশির মানুষের জীবন সংহারি এবং ২৩ লাখেরও বেশি সংক্রামিত করা করোনাভাইরাস (কোভিড-১৯) সাম্প্রতিক ইতিহাসে নজিরবিহীন স্বাস্থ্য সংকট হিসেবে নিজেকে জাহির করেছে। লকডাউনের মধ্যে পড়েছে বিশ্বের এক তৃতীয়াংশেরও বেশি মানুষ। যদিও করোনাভাইরাস ব্যাপকভাবে ছড়িয়ে পড়ার বিষয়টি একটি বৈশ্বিক স্বাস্থ্য সংকট হিসেবে সামনে এসেছে, এটি সমানভাবে একটি বিশাল অর্থনৈতিক সংকট; যা  অনুসরণ করবে মন্দা, খাদ্যাভাব এবং অস্থিতিশীলতা। ইতোমধ্যে  জাতিসংঘের খাদ্য ও কৃষি বিষয়ক সংস্থা (এফএও) আশঙ্কা প্রকাশ করেছে, বিশ্বজুড়ে জারি করা লকডাউনের জেরেই অনভিপ্রেত খাদ্যের সংকট তৈরি হতে পারে। খাবারের অভাব এখন বোঝা না গেলেও লকডাউনের পর খাদ্যের প্রকট অভাব দেখা দিতে পারে। দেখা দিতে পারে দুর্ভিক্ষ। বাংলাদেশের মতো ক্ষুদ্র অর্থনীতির দেশের জন্য এই সংকট ক্রমেই ঘনীভূত হচ্ছে। পিপিআরসি ও বিআইজিডি করা এক জরিপে দেখা যাচ্ছে, “চলমান সৃষ্ট পরিস্থিতিতে বিপর্যয়ে পড়েছেন দেশের মাঝারি, অতিদরিদ্র মানুষ। এতে নতুন এক দরিদ্র শ্রেণির সৃষ্টি হচ্ছে। শহরাঞ্চলে ৮২ শতাংশ ও গ্রামে ৭৯ শতাংশ মানুষ কর্মহীন হয়ে পড়েছেন। তারা খাবারের জন্য ব্যয় কমিয়ে দিতে বাধ্য হচ্ছেন। শহরাঞ্চলে মানুষের খাবারের পরিমাণ কমে গেছে ৪৭ শতাংশ, গ্রামে কমেছে ৩২ শতাংশ।” জরিপের সারাংশ বলছে পরিস্থিতি এমন যে, এ মাসের শেষের দিক থেকে দেশের বিপুলসংখ্যক নিম্নআয়ের মানুষ বড় ধরনের খাদ্য সংকটে পড়বে।তবে, বিশ্বব্যাপী নয়া উদারবাদী প্রতিষ্ঠানগুলো “করোনাভাইরাস”কে ঘিরেই হুট করে খাদ্য সঙ্কট দেখা দিবে বলে যে “নতুন আতঙ্ক” আমদানি করছে তা একদমই ভিত্তিহীন। বাস্তবে ক্ষুদ্র ও প্রান্তিক কৃষকদের প্রতি রাষ্ট্রীয় অবহেলা, কৃষির বাণিজ্যকীকরণ, জনগণের খাদ্য অধিকারের প্রতি রাষ্ট্রীয় স্বীকৃতির অনুপস্থিতি এবং রাজনীতিতে খাদ্যকে অস্ত্র হিসেবে ব্যবহার করার ফলে দীর্ঘকাল ধরেই এই সঙ্কট তৈরি হয়েছে। আর করোনাভাইরাস মহামারি কেবল সঙ্কটকে আরও উদগিরণ করেছে মাত্র। মনে রাখতে হবে, সরকারি তথ্য মোতাবেকই দেশের প্রায় পৌনে ৪ কোটি মানুষ (দরিদ্র ২১.৮ শতাংশ) পর্যাপ্ত খাবার গ্রহণ করতে পারতেন না। আর প্রায় ২ কোটির (অতি দরিদ্র ১১.৩ শতাংশ) কাছাকাছি মানুষ পর্যাপ্ত খাবার কেনার জন্য প্রয়োজনীয় আয় করতে পারতেন না। তারমানে, খাদ্য নিরাপত্তার  সঙ্কট আগ থেকেই ছিলো। বৈশ্বিক খাদ্য নিরাপত্তা সূচক ২০১৯ অনুযায়ী ১২৩টি দেশের মধ্যে বাংলাদেশের অবস্থান ৮৩তম- আর দক্ষিণ এশিয়ার দেশগুলোর মধ্যে সর্বনিন্ম।  করোনাভাইরাস দুর্যোগ আমাদের এই খাদ্য নিরাপত্তাহীনতার ঝুঁকিকে আরও ঘনীভূত এবং দীর্ঘমেয়াদী করবে। দুই হাজার ৬৭৫ জনের ওপর পরিচালিত ব্র্যাকের সাম্প্রতিক এক জরিপে  দেখা যায়, জরিপকালীন ১৪ ভাগ মানুষের ঘরে কোনো খাবার ছিল না। ২৯ ভাগের ঘরে ছিল এক থেকে তিন দিনের খাবার-এর তথ্য সেই ইঙ্গিতই বহন করছে।বাংলাদেশের মোট খাদ্য চাহিদার ৯৫ শতাংশের যোগানদাতা কৃষকের মধ্যে খানা হিসেবে তাদের ৮৮.৪৮ শতাংশই প্রান্তিক ও ক্ষুদ্র কৃষক পরিবার। কৃষি মন্ত্রণালয়ের হিসাব মতে, এপ্রিল ও মে মাস কৃষকদের জন্য সবচেয়ে বড় মৌসুম;  এই মৌসুমে প্রায় সাড়ে তিন কোটি টন কৃষিপণ্য বাজারে আসার কথা ছিলো। কিন্তু চলমান লকডাউন পরিস্থিতিতে কৃষকের উৎপাদিত বেশিরভাগ ফসলই মাঠে নষ্ট হচ্ছে। দেশের চালের প্রায় ৬০ শতাংশ যোগান আসে বোরো থেকে- সেটিও শ্রমিক না পাওয়ায় কাটতে না পারা এবং আসন্ন পাহাড়ি ঢলের ঝুঁকিতে রয়েছে। একই সঙ্কটাপন্ন অবস্থায় রয়েছে দেশের ডেইরি, পোল্ট্রি  খাতে। ক্ষুদ্র উৎপাদকদের এই অর্থনৈতিক ক্ষতি সন্দেহাতীত ভাবে তাদেরকে আরও দারিদ্র্য অবস্থার দিকে ঠেলে দেবে,  যা আগামী সময়ে দেশের কৃষিজ উৎপাদন কমিয়ে দেবে। একই সাথে, করোনাভাইরাসের কারণে দেশের প্রধান অর্থনৈতিক খাত তৈরি পোষাক শিল্প এবং প্রবাসী আয়ে ব্যাপক ভাবে ধাক্কা লাগবে। বেকারত্বের শিকার হতে পারেন অপ্রাতিষ্ঠানিক খাতে কর্মরত প্রায় ৫০ লাখ শ্রমিক। বিশ্বের বিভিন্ন দেশে এক কোটিরও বেশি প্রবাসী রয়েছে। গত ১৮ ফেব্রুয়ারি থেকে তাদের মধ্যে আড়াই লাখ প্রবাসী বিদেশ থেকে ফেরত এসেছে। এরা আবার বিদেশে ফেরত যেতে পারবে কিনা সে বিষয়ে অনিশ্চয়তা রয়েছে। আবার নতুন করেও কোথায় কেউ যেতে পারছে না। ফলে, বেকার প্রবাসীরাও আমাদের মোট বেকারত্বের মিছিলে যোগ দেবে। কোনো সন্দেহ নেই, ২০০৮ সালের মন্দার চেয়েও আমরা আরও বড় একটি বৈশ্বিক অর্থনৈতিক মন্দার মুখোমুখি হতে যাচ্ছি। কোভিড-১৯ মহামারির সাথে আসা বিশ্বব্যাপী খাদ্য ব্যবস্থার চরম অস্থিরতা বিগত মন্দার চেয়ে আরও বেশি দুর্বিপাক তৈরি করবে। অতি-উদারবাদী বৈশ্বিক খাদ্য বাণিজ্য মানুষের বর্তমান চাহিদার সাথে সামঞ্জস্যপূর্ণ নয়- তা আমরা সেনাশাসিত সরকারের সময়ে হাড়ে হাড়ে টের পেয়েছিলাম। সেই সময় খাদ্যপণ্যের মূল্য বৃদ্ধি এবং হাতে টাকা থাকলেও বিদেশ থেকে চাহিদা মতো খাদ্য কিনতে না পারার অভিজ্ঞতা থেকেও আমাদের সরকারগুলো কৃষি এবং খাদ্য উৎপাদন সম্পর্কিত নিওলিবারেল প্রকল্পসমূহ নিয়ে কোনো ধরনের সংরক্ষণমূলক কার্যক্রম তো গ্রহণ করেইনি বরং কৃষিতে রাষ্ট্রীয় বিনিয়োগ হ্রাস এবং বাণিজ্যিকীকরণের জন্য কাজ করছে।আগাম বন্যার হাত থেকে হাওরের ধান রক্ষা করা যাবে কিনা তা নিয়ে চরম দুশ্চিন্তায় আছে কৃষক। ঢাকা ট্রিবিউনজনগণের খাদ্যের অধিকারের নিশ্চয়তা এবং খাদ্য সার্বভৌমত্বকে অগ্রাধিকার প্রদানসহ জননীতিতে মৌলিক পরিবর্তন না হলে বর্তমান বিশ্বব্যাপী স্বাস্থ্য সঙ্কট সম্ভাব্যভাবে ক্ষুধার সংকটে পরিণত হতে পারে। করোনাভাইরাস হয়তো একটা সময় হেরে যাবে, কিন্তু খাদ্য প্রাপ্তির অধিকার এবং সাধ্যের মধ্যে খাদ্য পাবার নিশ্চয়তা রাষ্ট্র কতটা নিশ্চিত করতে পারবে তা বারবার সামনে চলে আসছে। এ জন্য মহামারির মধ্যেও রাষ্ট্র নাগরিকদের খাদ্য ও পুষ্টি অধিকার নিশ্চিত করার জন্য কিছু নীতিগত প্রস্তাবনা তুলে ধরছি: লকডাউন চলাকালীন নাগরিকদের খাদ্য অধিকারের নিশ্চয়তা মহামারির মধ্যেও নাগরিকদের মানবাধিকারে গ্যারান্টি রাষ্ট্রকেই নিশ্চিত করতে হয়। তাই করোনাভাইরাসের বিস্তার প্রতিরোধে সরকারের গৃহীত পদক্ষেপগুলোর মধ্যে মানুষের খাদ্য অধিকারকে অন্তর্ভুক্ত করতে হবে। বিশেষত: দিনমজুর, পরিবহন শ্রমিক, গৃহকর্মী,ভাসমান মানুষ, রিক্সাশ্রমিক, রাজমিস্ত্রি, ছোট দোকানি, হিজড়া-সম্প্রদায়সহ সকল অপ্রাতিষ্ঠানিক এবং ঝুকিপূর্ণখাতে কর্মরত শ্রমিককে সরাসরি খাদ্যভর্তুকি প্রদান করা। প্রচলিত ত্রাণ কার্যক্রমের বাইরে এইসব মানুষের জন্য পারিবারিক রেশন প্রদান করা যেতে পারে। একই সাথে দারিদ্র্যসীমার নিচে বসবাসকারী চার কোটি মানুষের জন্য সপ্তাহভিত্তিক নিঃশর্ত নগদ অর্থসহায়তা করা যেতে পারে। শহুরে দরিদ্র এবং গৃহহীন জনগোষ্ঠীর কোয়ারেন্টিন পালন নিশ্চিত করতে হলে, তাদেরকে অবশ্যই নিরাপদ এবং পুষ্টিসমৃদ্ধ পর্যাপ্ত খাবার দিতে হবে।আভ্যন্তরীণ খাদ্য উৎপাদন জোরদার করাএকটিখাদ্য সার্বভৗম এবং শক্তিশালী দেশীয় উৎপাদন ব্যবস্থাই বাজার মূল্যের অস্থিরতার বিরুদ্ধে সেরা সুরক্ষাকবচ হতে পারে। এ জন্য চলতি বোরো মৌসুমে সরাসরি কৃষকের মাঠ থেকে সরকারিভাবে ধান ক্রয় করতে হবে। শ্রমিকের অভাবে যেন ধানকাটা ব্যাহত না হয়- সে জন্য সরকারিভাবেই শ্রমিক যোগানের ব্যবস্থা করতে হবে। উৎপাদন চলমান রাখতে কৃষি উপকরণ ভর্তুকি সরাসরি প্রান্তিক কৃষকের ব্যাংক হিসাবে প্রেরণের ব্যবস্থা করতে হবে। যেহেতু গত মার্চে দেশে স্বাভাবিকের চেয়ে বৃষ্টিপাত হয়েছে ৬০ শতাংশ কম, দেশের ফসলের সবচেয়ে বড় এই মৌসুমে মাঠে আলু, সবজি ও সরিষা রয়েছে, যেগুলোতে সেচ দিতে হচ্ছে। এক্ষেত্র ক্ষুদ্র কৃষকদের যারা নিজেরাই শ্যালো মেশিনে ইরিগেশন করে, তাদেরও ডিজেল ক্রয়ের জন্য জরুরিভাবে নগদ সহায়তা দিতে হবে।স্বানীয়ভাবে কৃষক বাজার নির্মাণ এবং সহায়তাগ্রামীণ ক্ষুদ্র ও প্রান্তিক খাদ্য উৎপাদনকারীদের নেতৃত্বে স্থানীয়ভাবে বাজার গড়ে তুলতে হবে এবং দলীয় ক্যাডার এবং দালাল/ফড়িয়াদের নিয়ন্ত্রেণর বাইরে এইসব বাজার ব্যবস্থাপনা গড়ে তুলতে হবে। এইসব বাজারের মাধ্যমেই কৃষক স্থানীয় কৃষি উপকরণের যোগান দেবে একই সাথে নিজেদের উৎপাদিত ফসল বাজারজাত করতে শহুরে ভোক্তাদের মধ্যে নিরবচ্ছিন্ন সংযোগ তৈরি করতে হবে। বিকেন্দ্রীকৃত পদ্ধতিতে কৃষিপণ্য বিনিময়ের সুবিধার্থে স্থানীয়ভাবে ক্রয়বিক্রয়ের বাজারস্থাপনে উৎসাহ প্রদান করতে হবে। এর সাথে সাথে উৎপাদিত পণ্য বাজারজাত সুবিধার্থে ক্ষুদ্র কৃষক এবং ক্ষুদ্র উৎপাদনকারীদের ছোট শহর এবং নগরকেন্দ্রগুলোতে প্রবেশের সুযোগ করে দিতে হবে।জাতীয় খাদ্য মজুদ জোরদার করা কৌশলগতভাবে জাতীয় খাদ্য মজুদ জোরদার করতে হবে। খাদ্যের মূল্য নিশ্চিত করতে রাষ্ট্রকে অবশ্যই কৌশলগত জাতীয় সংরক্ষণাগার স্থাপন ব্যবস্থাপনা শক্তিশালী করতে হবে। সরকারিভাবে এই বছর ১৯ লাখ মেট্রিক টন ধানচাল ক্রয় করার কথা বলা হয়েছে, যা মোট উৎপাদনের মাত্র ১০ শতাংশ। খাদ্য নিরাপত্তা নিশ্চিত রাখার স্বার্থে সরকারকে সরাসরি কৃষকের কাছ থেকে কমপক্ষে ২৫ লাখ মেট্রিক টন ধানচাল ক্রয় করা প্রয়োজন। অর্থকরী ফসল হিসেবে পেঁয়াজ, গম, সরিষা, মসুর, ছোলা, মটর, খেসারি তোলার সময়েই লকডাউন দেওয়া হয়েছে। কিন্তু কৃষিপণ্যের বাজারজাতের জন্য কোনো ব্যবস্থা সরকার নেয়নি। কৃষি সম্প্রসারণ বিভাগ সূত্রে জানা যায়, আলু তোলার কাজ প্রায় শেষ পর্যায়ে থাকার কারণে ১০৮ লাখ টন আলু তোলার যে লক্ষ্যমাত্রা ছিল, তার মধ্যে ৯৭.৬ লাখ টন তোলা হয়েছে। তবে পেঁয়াজ তোলার সময়ে লকডাউন শুরু হওয়ার কারণে ২৩.৮ লাখ টন পেঁয়াজের লক্ষ্যমাত্রা থাকলেও তোলা হয়েছে মাত্র ৯.৭৩ লাখ টন। এক্ষেত্রে সরকারকে এই সকল ফসল ক্রয় এবং মজুদের সীমা বাড়াতে হবে। প্রধান খাদ্য নয় এমন শস্য আমদানি এবং জৈব জ্বালানি উৎপাদনে স্থগিতাদেশ প্রবর্তন করতে হবে।কৃষিতে বিনিয়োগ বৃদ্ধিবাংলাদেশের কৃষিতে ব্যাপকভাবে বাণিজ্যিকরণ এবং পুঁজি যোগান হলেও তা ক্ষুদ্র কৃষকের নাগাল পায়নি। এমনকি কৃষিতে বিনিয়োগের ক্ষেত্রে রাষ্ট্র এবং আর্থিক প্রতিষ্ঠানগুলোর উদাসীনতা রয়েছে। প্রতি বছর জাতীয় বাজেটের আকার বাড়লেও কৃষিখাতে বরাদ্দ কমছে। আসন্ন মন্দা মোকাবিলায় কৃষিখাতে বিনিয়োগ বৃদ্ধির কোনো বিকল্প নেই। প্রথমত: দেশের খাদ্য নিরাপত্তার জন্য উৎপাদন বাড়াতে; দ্বিতীয়ত: গ্রামভিত্তিক কৃষি অর্থনীতি এবং প্রবৃদ্ধি তৈরিতে; তৃতীয়ত: করোনাভাইরাস সংকটের কারণে বেকরত্ব মোকাবিলায় কৃষিতে কর্মসংস্থান তৈরির করার জন্য কৃষিতে রাষ্ট্রীয় বিনিয়োগ জোরদার করতে হবে। জাতিসংঘ ২০১৯-২৮ সালকে পারিবারিক কৃষি দশক হিসেবে ঘোষণা করেছে। পারিবারিক খাদ্য নিরাপত্তা বাড়াতে পারিবারিক কৃষিতে বিনিয়োগ এবং রাষ্ট্রীয় কৌশল প্রণয়ন করত হবে। কৃষিজমি সুরক্ষাপ্রধানমন্ত্রী নিজেই বলেছেন এক ইঞ্চি জমিও অনাবাদী রাখা যাবে না। কিন্তু, জমি থাকলে তবেই আবাদের প্রশ্ন আসবে। সরকারি হিসাব মতে, প্রতি বছর কৃষিজমি এক শতাংশ হারে কমছে। কৃষিজমি সুরক্ষার জন্য সরকার ২০২৫ সালে “কৃষিজমি সুরক্ষা এবং ভূমি ব্যবহার আইন” তৈরি করেছে। কিন্তু, দুঃখজনকভাবে আইনটি এখনো খসড়াতেই থেকে গেছে, আলোর মুখ দেখেনি। অভ্যন্তরীণ খাদ্য উৎপাদনের ক্রমবর্ধমান প্রয়োজনীয়তা বিবেচনা করে কৃষিজমি অকৃষিতে ব্যবহার রোধ করতে হবে এবং কৃষিজমি সুরক্ষা এবং ভূমিব্যবহার আইন প্রণয়ণ করতে হবে।স্বচ্ছতা এবং জবাবদিহিতাখাদ্য নিরাপত্তাহীনদের ক্ষমতায়নে স্বচ্ছতা, জবাবদিহিতা, বৈষম্যহীনতা, সমতা এবং সুশাসনের নীতির ভিত্তিতে খাদ্য নিরাপত্তা ব্যবস্থা গ্রহণ করা উচিত। কোভিড-১৯ সংকটে জনগণের জরুরি প্রয়োজন মেটাতে রাষ্ট্র ও সরকারি কর্মকর্তাদের জবাবদিহিতা অবশ্যই নিশ্চিত করতে হবে। দ্রব্যমূল্য বৃদ্ধি, মজুদদারি, ত্রাণ চুরি কিংবা মানুষের খাদ্য অধিকারে প্রতিবন্ধকতা সৃষ্টি করে এমন কর্মকাণ্ডের বিরুদ্ধে কঠোর নীতিমালা গ্রহণ করতে হবে। খাদ্য সুরক্ষা এবং সামাজিক ন্যায় বিচারের বৃহত্তর লক্ষ্যগুলোর সাথে সামঞ্জস্যতা নিশ্চিত করতে জবাবদিহিতা কার্যকর করতে হবে। প্রশাসন এবং সরকারদলীয় সংগঠনের মাধ্যমে সরকার কোভিড-১৯ মোকাবিলা করতে চাইছে। কিন্তু, এই সংকটকে জাতীয় দুর্যোগ ঘোষণা করে সকল স্টেকহোল্ডারদের অংশগ্রহণে জাতীয় উদ্যোগ গ্রহণ করা প্রয়োজন।কোভিড-১৯ মহামারি বৈশ্বিক পুঁজিবাদী খাদ্যব্যবস্থার অন্যায্য, অস্থিতিশীল, অসমচরিত্রকে স্পষ্ট করে দিয়ে বিশ্বব্যাপী খাদ্যব্যবস্থাপনার প্রক্রিয়াটি পুনর্বিবেচনার সুযোগ তৈরি করেছে। এক্ষেত্রে, জমিও অন্যান্য উৎপাদনশীল সম্পদের ন্যায্যবন্টনই হবে মহামারি ও খাদ্য সংকট এড়ানোর অব্যর্থ উপায়। মানুষের খাদ্য পাওয়ার অধিকারকে জোরালোভাবে গুরুত্ব না দিলে বৈশ্বিক মহামারির মধ্যে খাদ্য সংকট হবে বিস্ফোরণের অপেক্ষায় থাকা একটি টাইম বোমার মতো।নুরুল আলম মাসুদসাধারণ সম্পাদক, খাদ্য নিরাপত্তা নেটওয়ার্ক (খানি), বাংলাদেশপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
"1632474821-1025","https://bangla.dhakatribune.com/","মতামত","https://bangla.dhakatribune.com/articles/opinion","‘মিঞা সাহিত্য’ ও আসামের রাজনীতি","https://bangla.dhakatribune.com/opinion/2019/07/15/12887","আসামের রাজনীতি কয়েক দশক ধরে একই বৃত্তে ঘুরছে, ভাষা যার প্রধান অবলম্বন। অসমীয়া জাতীয়তাবাদীদের আন্দোলনের মূল লক্ষ্য ‘বিদেশি’ বিতাড়ন যারা প্রধানত ‘বাংলাদেশি’। যেখানে বাঙালি হিন্দু ও বাঙালি মুসলিম উভয়েই লক্ষ্যবস্তুতে পরিণত হয়েছে। যদিও সেখানে বাঙালি হিন্দুদের চেয়ে বাঙালি মুসলিমরাই বেশি ভুক্তভোগী ও ঘৃণার শিকার হয়েছে। 
ভারতের উত্তরাঞ্চলীয় প্রদেশ আসামের রাজধানী গুয়াহাটিতে গত শুক্রবার (১২ জুন) কয়েকজন কবির বিরুদ্ধে থানায় একটি মামলা হয়েছে। এসব কবি ‘মিঞা’ উপভাষায় লেখা কিছু কবিতায় আসামের সরকার কর্তৃক তৈরি নাগরিকত্বের তালিকা থেকে বাদ পড়া মানুষের (বিশেষত মুসলিম) দুঃখ-দুর্দশা তুলে ধরেছিলেন, যারা আসামে মিঞা হিসেবে পরিচিত। কাউকে সম্মান দিতে ‘মিঞা’ শব্দটি ব্যবহার করা হয় না। আসামে এটা মূলত সেসব দরিদ্র মানুষের পরিচিতির ক্ষেত্রেই ব্যবহৃত হয়, যারা আঠারো শতকের মাঝামাঝি সময়ে বর্তমান বাংলাদেশের ময়মনসিংহ অঞ্চল থেকে আসামে অভিবাসন করেছিলেন। আসামে উর্বর অনাবাদী জমি চাষাবাদের জন্য হাতে নেওয়া কর্মসূচি সফল করতে এসব মানুষকে সেখানে নিয়ে গিয়েছিল ব্রিটিশ সরকার। সে সময় আসাম ও ময়মনসিংহ উভয় বঙ্গ বা বাংলা প্রদেশের অংশ ছিল।  কবিদের বিরুদ্ধে ওই মামলাটি গুয়াহাটির প্যানবাজার থানা দায়ের করা হয়েছে, থানাটির পুলিশ অফিসার ইতোমধ্যে মামলাটি রেজিস্ট্রার করেছেন। কবিদের লেখায় সরকারের প্রহসনমূলক নাগরিকত্বের তালিকা (এনআরসি) ও একই সঙ্গে ‘ডি ভোটারস (ডাউটফুল বা সন্দেহজনক ভোটার)’ চিহ্নিতকরণের কারণে সৃষ্ট মানুষের দুর্দশার কথা বলা হয়েছে। মিঞা কবিরা তাদের কবিতায় নিজেদেরকে আসাম ও ভারতের নাগরিক হিসেবে পরিচয় দিয়েছেন। মামলায় এসব কবিদের বিরুদ্ধে ‘বিশ্ববাসীর কাছে আসামের মানুষকে ছোট করে দেখানোর চেষ্টা করা হয়েছে’ বলে অভিযোগ করা হয়েছে।      ভারতের আসামে জাতীয় নাগরিকত্ব তালিকা তৈরির কথা বলা হলেও মূলত এটি শুধু আসামেই পরিচালনা করা হচ্ছে। আসাম সরকার নাগরিকত্বের তালিকা তৈরি কর্মসূচির মাধ্যমে সেখানকার বিরাট জনগোষ্ঠীকে ‘বিদেশি’ হিসেবে চিহ্নিত করেছে। এক্ষেত্রে তাদেরকেই নাগরিকত্ব দেওয়া হয়েছে, যাদের নাগরিকত্ব প্রমাণের জন্য সরকার ঘোষিত সমস্ত কাগজপত্র আছে অথবা যারা বা যাদের পূর্বপুরুষ ১৯৭১ সালের ২৪ মার্চ মধ্যরাতের আগে আসামে প্রবেশ করেছেন, যারা এমন প্রমাণ দিতে পারছেন।  প্রাথমিকভাবে তৈরি নাগরিকত্বের তালিকায় ৪১ লাখ মানুষ রয়েছেন, যাদের ভাগ্য অনিশ্চিত। এ বিষয়ে ভারতের ক্ষমতাসীন দল ভারতীয় জনতা পার্টি (বিজেপি) উত্তরাঞ্চলীয় প্রধান রাম মাধব, “চিহ্নিতকরণ, মুছে ফেলা ও বের করে দেওয়া’ তত্ত্ব দিয়েছেন। এর মূলকথা হলো- অবৈধ অভিবাসীদের চিহ্নিত করতে হবে, ভোটার তালিকা থেকে তাদের নাম মুছে ফেলতে হবে এবং সবশেষে তাদেরকে দেশ থেকে বের করে দিতে হবে। কিন্তু দেশ থেকে তাদেরকে বের করে দিলেও বিপুল এ জনগোষ্ঠীকে কোথায় পাঠনো সে বিষয়ে স্পষ্ট কিছু বলেননি রাম মাধব। এ ক্ষেত্রে তিনি সম্ভবত বাংলাদেশকেই বুঝিয়েছেন কারণ এসব জনগোষ্ঠীর আদি নিবাস এক সময় বাংলাদেশেই ছিল। তবে মিঞাদের বিরুদ্ধে বর্তমান এই সংকট বিজেপি বা হিন্দু জাতীয়তাবাদীরা তৈরি করেনি। বরং এ সংকটকে উস্কে দিয়েছেন আসামের বিশিষ্ট বুদ্ধিজীবী হিরেন গোয়াইন, যিনি অনেক আগে বামপন্থী রাজনীতির সঙ্গে যুক্ত ছিলেন এবং তিনি নিজেও বিভিন্ন ধরণের আক্রমণাত্বক ভাষা ব্যবহারের অভিযোগে অভিযুক্ত।    গোয়াইনের অভিযোগ খুবই সাধারণ, মিঞা কবিরা তাদের নিজস্ব উপভাষায় লিখে থাকেন। কিন্তু গোয়াইন এ কাজের বিরোধী। তিনি চান কবিরা আসামীজ বা অসমীয়া ভাষায় লিখুক, আসামের ৫৫টি ভাষার মধ্যে অসমীয়াই প্রধান ভাষা।  গোয়াইনের মতে, এ চেষ্টা ব্যর্থ হলে ‘বহিরাগত শক্তি’ যেমন ভারতীয় জনতা পার্টি (বিজেপি) আসামে সুযোগ নেবে। এ বিষয়টি যে কারো কাছেই খুব গোলমেলে লাগবে অন্তত যিনি আসামের জটিল রাজনীতি ও ইতিহাসের সঙ্গে পরিচিত নন। গোয়াইন যেমন ‘মিঞা’ পরিচিতির বিরোধী তেমনই ‘বহিরাগত’ বিজেপিরও বিরোধী। সাধারণ হিন্দু-মুসলিমের গতানুগতিক হিসাব প্রকৃতপক্ষে সেখানে খাটে না। তবে আসামে আসলে কি হচ্ছে?  আসামের রাজনীতি কয়েক দশক ধরে একই বৃত্তে ঘুরছে, ভাষা যার প্রধান অবলম্বন। অসমীয়া জাতীয়তাবাদীদের আন্দোলনের মূল লক্ষ্য ‘বিদেশি’ বিতাড়ন যারা প্রধানত ‘বাংলাদেশি’। যেখানে বাঙালি হিন্দু ও বাঙালি মুসলিম উভয়েই লক্ষ্যবস্তুতে পরিণত হয়েছে। যদিও সেখানে বাঙালি হিন্দুদের চেয়ে বাঙালি মুসলিমরাই বেশি ভুক্তভোগী ও ঘৃণার শিকার হয়েছে, বিশেষ করে ১৯৮৩ সালে আসামের নেলি হত্যাকাণ্ডের পর যেখানে রাতারাতি ২২০০ এরও বেশি বাঙালি মিঞা মুসলিমকে হত্যা করা হয়েছিল। কিন্তু এ ঘৃণ্য হত্যার ঘটনায় কাউকে বিচারের মুখোমুখি দাঁড় করানো হয়নি, যেমনটা করা হয়েছিল ২০০২ সালে গুজরাটে দাঙ্গার ঘটনায়। গুজরাট হত্যার সঙ্গে জড়িতদের অনেকেই এখনো জেলে রয়েছে।অবশেষে এসব ঘটনায় বরং একটি কট্টরপন্থী সশস্ত্র আন্দোলনের সূচনা হয়েছে যারা ভারত থেকে আলাদা হতে চায়। এ বিদ্রোহীরা  ইউনাইটেড লিবারেশন ফ্রন্টের (উলফা) ব্যানারে আন্দোলন করে যাচ্ছে। ভাগ্যের পরিহাস হচ্ছে, উলফা নেতৃত্বের সমাপ্তি হয়েছে বাংলাদেশে যেখানে কয়েকজন উলফা নেতা অতিথির মর্যাদা পেয়েছিল এবং তাদের সন্তানেরা বাংলাদেশি হিসেবে বেড়ে উঠেছিল। এই বিদ্রোহ ভারতের কেন্দ্রীয় সরকার সামরিক ও রাজনৈতিকভাবে প্রতিরোধ করেছে। এই যুদ্ধ পরিকল্পনা আসামের সাবেক গর্ভনর এস কে সিনহার মস্তিষ্কপ্রসূত যিনি উলফার সঙ্গে সহযোগিতার সীমারেখা টানেন এবং হিন্দু জাতীয়তাবাদ নতুন রূপে উস্কে দেন।বৃহত্তর অর্থে এসকে সিনহার পরিকল্পনাকে সার্থক বলা যায়। আসামের বর্তমান মূখ্যমন্ত্রী সর্বানন্দ সেনোয়ালসহ বেশিরভাগ আসামীজ জাতীয়তাবাদীই এখন বিজেপির সদস্য। পুরনো ভাষাগত রাজনীতির বদলে সেখানে ধর্মভিত্তিক রাজনীতি চালু করে ভোটের মাঠে সুফল পেয়েছেন হিন্দু জাতীয়তাবাদীরা, অন্তত বর্তমান সময়ের জন্য এবং বাঙালি ও আসামের হিন্দুরা এটি ব্যাপকভাবে সমর্থন করেছেন। যদিও সব আসামীজ এটি খুশি মনে মেনে নিতে পারেননি। কারণ তারা বিশ্বাস করতেন এবং এখনও বিশ্বাস করেন তারা ‘বিশুদ্ধ আসামীজ’, তারা ওই মাটিরই সন্তান যারা স্থানীয়ভাবে ‘খিলোনজিয়া’ নামে পরিচিত। এটা ঠিক যে কেউই ‘বিশুদ্ধ আসামীজ’ নয়, তারা কখনো দ্বিতীয় বা তৃতীয় শ্রেণির নাগরিক। মিঞা সাহিত্যের এই জটিলতর সংকট আসামের বিভিন্ন শ্রেণির নাগরিক ও নৃতাত্ত্বিক জনগোষ্ঠীর দ্বারাই প্রবর্তিত।","7","https://bangla.dhakatribune.com/articles/opinion/page/7"
"1632474403-958","https://bangla.dhakatribune.com/","মতামত","https://bangla.dhakatribune.com/articles/opinion","লজ্জাবতী বানরের ফিরে আসা: কোভিড-১৯ যখন...","https://bangla.dhakatribune.com/opinion/2020/07/24/25602","লজ্জাবতী বানর পরিবেশের জন্য খুবই গুরুত্বপূর্ণ প্রাণী। বিভিন্ন গাছের বীজ তাদের বিষ্ঠার মাধ্যমে ছড়ায় বিধায় বনের বাস্তুতন্ত্র রক্ষায় এরা ব্যাপক ভূমিকা রাখে
বাধাহীন, নির্মল শান্তিতে কাটানো যে জীবনে আচমকা, কোভিড-১৯ উল্টেপাল্টে বিপর্যস্ত করে দিয়েছে মানুষের চিরকালের চেনা জগত, সামাজিক বন্ধন ও অবাধ বিচরণ। যদিও পরিবর্তিত পরিস্থিতিতে খাপ খাইয়ে নিয়ে মানুষ নতুন অভিজ্ঞতাকে ধারণ করে বদলে যাওয়া পরিস্থিতিকে মেনে নিয়ে এগিয়ে যাচ্ছে। তবে আশার কথা হলো কোভিড-১৯ থেকে এই শিক্ষাটা নিতে পেরেছি- প্রকৃতির সঙ্গে বিরূপ আচরণ মূলত আমাদের নিজেদেরই অস্তিত্ব বিপন্ন করার নামান্তর। যেহেতু চলমান সমস্যাটি মূলত প্রকৃতি থেকে উদ্ভূত এবং বিশেষজ্ঞদের মতে ভাইরাসটি বনরুই নামে এক বন্যপ্রাণী থেকে মানুষে এসেছে, ফলে আমরা প্রকৃতির গুরুত্ব গভীরভাবে উপলদ্ধি করতে সক্ষম হচ্ছি এবং প্রকৃতির মধ্যেই এ সমস্যার সমাধান খুঁজতে হবে। কোভিড-১৯ এর আক্রমণ আমাদের করে তুলেছে আতঙ্কগ্রস্ত এবং এর ফলে অগণিত মৃত্যুর সংবাদ করে তুলেছে ভীত-সন্ত্রস্ত ও মানসিকভাবে বিপর্যস্ত। এর মধ্যেই পরিবেশও বদলে নিচ্ছে নিজকে, নিজের প্রাকৃতিক নিয়মেই। চারদিকে এতো এতো দুঃসংবাদের মধ্যেও কিছু ঘটনা আমাদের কাছে আশীর্বাদ হয়ে এসেছে। যেমন কক্সবাজার সমুদ্র সৈকতে বিপন্ন ডলফিনের বিচরণ এবং স্থলচর স্তন্যপায়ী প্রাণীর উপস্থিতি যেগুলোর দেখা সচরাচর মেলে না, কারণ আমরাই। আমরা ভেবে দেখতে পারি নূন্যতম বিবেচনা ছাড়াই আমরা প্রকৃতির ক্ষতিসাধন করে চলেছি দিনের পর দিন। করোনাকালীন সময়ে পশু-পাখিদের অবাধ বিচরণে মনে হয় প্রকৃতি আবার তার প্রাণ ফিরে পাচ্ছে। করোনাভাইরাস মোকাবিলায় লকডাউন বজায় থাকায় সব জায়গায় মানুষের অবাধ বিচরণ প্রায় বন্ধ। ফলে বিভিন্ন জায়গায় বেড়েছে বন্যপ্রাণীর বিচরণ এবং দেখা মিলছে বিপন্ন সব প্রাণীর। বানরের সঙ্গে পরিচিতি আমাদের মোটামুটি সবার থাকলেও লজ্জাবতী বানর আমাদের খুব কম মানুষের কাছেই পরিচিত। সুসংবাদ হচ্ছে সম্প্রতি কক্সবাজারের পর এবার রাঙ্গামাটি জেলার জুরাছরি উপজেলায়ও লজ্জাবতী বানরের দেখা মিলেছে। গত ১৫ জুলাই সন্ধ্যায় উপজেলা নির্বাহী অফিসারের বাস ভবনের পাশে একটি গাছে (অক্ষাংশ – ২২⁰৩৯.৫১০ মিনিট এবং দ্রাঘিমাংশ – ৯২⁰২৩.১৯৪ মিনিট) লজ্জাবতী বানরটি লক্ষ্য করেন স্থানীয় কিছু লোকজন। প্রাথমিকভাবে প্রাণীটি তারা চিনতে না পেরে উচ্ছ্বাসের তোড়ে হই-হুল্লোড় শুরু করে দেয়। অতি উৎসাহীরা ঢিলও ছোঁড়ে। অতিরিক্ত চিৎকার-চেঁচামেচিতে ভয়ে লজ্জাবতী বানরটি গাছ থেকে নেমে একটি নিচু ল্যাম্প পোস্টের ওপর আশ্রয় নেয়। এরইমধ্যে ইনস্টিটিউট অব ফরেস্ট্রি অ্যান্ড এনভায়রনমেন্টাল সায়েন্সেস, চট্রগ্রাম বিশ্ববিদ্যালয়ে অধ্যয়নরত, বিপ্লব চাকমা নামে স্থানীয় এক ছাত্রের মাধ্যমে আমার কাছে প্রাণীটির ছবি আসে। আমি প্রাণীটির পরিচয় ও স্বভাব তাকে বর্ণনা করে, বানরটিকে উদ্ধার পূর্বক বড় গাছ আছে এমন কোনো জঙ্গলে ছেড়ে দেওয়ার পরামর্শ দেই।অবমুক্ত করার জন্য নিয়ে যাওয়া হচ্ছে বানরটিকে। ছবি: সৌজন্যআইইউসিএন বাংলাদেশ লাল তালিকা (২০১৫) অনুযায়ী পৃথিবীব্যাপী সঙ্কটাপন্ন অবস্থার মধ্যে বাংলাদেশে লজ্জাবতী বানর বিপন্ন অবস্থায় টিকে আছে। এক সময় প্রাণীটি বাংলাদেশের চিরহরিৎ বনসহ দক্ষিণ-পূর্ব ও উত্তর-পূর্বের মিশ্র চিরসবুজ এবং চিরসবুজ বনে পাওয়া যেত। কিন্তু ১৯৮৭ সালের পর চিরহরিৎ বনে এটি আর পাওয়া যায় না। তবে দক্ষিণ-পূর্ব ও উত্তর-পূর্বের মিশ্র চিরসবুজ এবং চিরসবুজ বনে সংখ্যায় কম হলেও এরা এখনও টিকে আছে। বাংলাদেশ ছাড়াও এটি ভারত এবং ইন্দো-চায়নাতে বাস করে। লজ্জাবতী বানর বাংলাদেশের একমাত্র নিশাচর প্রাইমেট যেটি গাছের ওপর থাকতেই বেশি পছন্দ করে। দিনের বেলায় এরা আলো থেকে নিজেদের আড়ালে রাখার চেষ্টা করে এবং ঘুমায়, সন্ধ্যার পরেই খাবারের সন্ধানে বের হয়। এরা খুব আস্তে আস্তে চলাফেরা করে এবং কোনো শব্দ শুনলে চলাচল বন্ধ করে একেবারে থেমে যায়। লজ্জাবতী বানরের দেহের রং গাঢ় বাদামী, মাথা গোলাকার চ্যাপ্টা, অপূর্ব বাদামী চোখ এবং ছোট কান। দেহে ধূসর বর্ণের পশমের একটি রেখা পিঠ বরাবর দেখা যায়। মাথা থেকে লেজ পর্যন্ত ২৬-২৮ সেন্টিমিটার এবং ওজন প্রায় ১.৫-২ কেজি পর্যন্ত হয়ে থাকে। এটি একটি সর্বভূক প্রাণী। বিভিন্ন গাছের বাকল, আঠা, রজন, পাতা, ফল, পোকামাকড় এবং পাখির ডিম খেয়ে জীবনধারণ করে। সাধারণত এরা দলবদ্ধভাবে বসবাস করে এবং নিজেদের এলাকা চিহ্নিত রাখে। লজ্জাবতী বানর নিজেদের মধ্যে এক ধরনের উচ্চমাত্রার শব্দের মাধ্যমে যোগাযোগ করে থাকে। এই বানরটি বছরে সাধারণত একটি করে বাচ্চা দেয়। কোনো কোনো সময় একাধিক বাচ্চাও জন্ম দিয়ে থাকে।লজ্জাবতী বানর পরিবেশের জন্য খুবই গুরুত্বপূর্ণ প্রাণী। বিভিন্ন গাছের বীজ তাদের বিষ্ঠার মাধ্যমে ছড়ায় বিধায় বনের বাস্তুতন্ত্র রক্ষায় এরা ব্যাপক ভূমিকা রাখে। তাছাড়া অন্যান্য প্রাণীর যেমন অজগর ও ঈগলের খাবার হিসেবে লজ্জাবতী বানর দ্বিতীয় স্তরের খাদক হিসেবে ভূমিকা রেখে বাস্তুতন্ত্রের সাম্যাবস্থা বজায় রাখে। বনভূমি ধ্বংস এবং আবাস্থল ক্রমশঃ হ্রাস পাওয়াসহ নানাবিধ কারণে লজ্জাবতী বানর হারিয়ে যাবার পথে। উঁচু গাছ তাদের বেঁচে থাকার একটি অন্যতম নিয়ামক যা দিন দিন অপরিকল্পিত উন্নয়ন পরিকল্পনার কারণে ধ্বংস করা হচ্ছে। এদের সংখ্যা কমে যাওয়ার অন্য একটি প্রধান কারণ হচ্ছে কিছু লোকজন দ্বারা ঔষধ এবং মাংসের জন্য লজ্জাবতী বানর অবৈধ শিকার।জুরাছরি উপজেলা থেকে উদ্ধারকৃত লজ্জাবতী বানরটি স্থানীয় রুপান্তর দেওয়ানের নেতৃত্বে ঝন্তুময় দেওয়ান, বিপ্লব চাকমাসহ আরও অনেকে মিলে উপজেলা নির্বাহী অফিসারের সাথে কথা বলে কাছাকাছি একটি বৌদ্ধ বিহারের পেছনের জঙ্গলে অবমুক্ত করে।তরুণ সমাজের মাধ্যমে সচেতনতা বৃদ্ধি, বনভূমি রক্ষা, আইনের যথাযথ প্রয়োগে এবং সামাজিক দায়বদ্ধতায়ই পারে লজ্জাবতী বানরকে বাঁচিয়ে রাখতে। কোভিড-১৯ এর আগে লজ্জাবতী বানর খুঁজে পাওয়া খুবই দুষ্কর ছিল এই দক্ষিণ-পূর্ব অঞ্চলে। সম্প্রতি লকডাউনের কারণে বনে মানুষের আনাগোনা কম থাকায় নির্ভয়ে বের হচ্ছে এই বিপন্ন প্রাণীটি। করোনাভাইরাস যেহেতু বন্যপ্রাণী থেকে এসেছে তাই যে কোনো বন্যপ্রাণীর মাংস খাওয়া থেকে বিরত থাকাই মঙ্গল। যেটি পরবর্তীতে এ ধরনের যে কোনো অতিমারী মোকাবিলায় কার্যকরি পন্থা হিসেবে ভূমিকা রাখবে কারণ সামনে বৈশ্বিক জলবায়ু পরিবর্তন মোকাবেলায় আমাদের প্রস্তুত হতে হবে। সবশেষে, কোভিড-১৯সহ অন্যান্য কোনো অতিমারী কখনোই প্রকৃতপক্ষে আমাদের জন্য আশীর্বাদ নয়। কিন্তু এটি আমাদের জন্য এটি সতর্ক সূচক যা থেকে আমরা শিক্ষা নিয়ে পরবর্তী প্রজন্মের জন্য একটি নির্মল নির্ভয় পরিবেশ উপহার দেওয়ার অঙ্গীকার করতে পারি।সমীর সাহা, বন্যপ্রাণী গবেষক, আইইউসিএন-বাংলাদেশ ও এমফিল গবেষক, প্রাণীবিদ্যা বিভাগ, জাহাঙ্গীরনগর বিশ্ববিদ্যালয়।সমীর সাহা","4","https://bangla.dhakatribune.com/articles/opinion/page/4"
"1632475249-1087","https://bangla.dhakatribune.com/","মতামত","https://bangla.dhakatribune.com/articles/opinion","বিপর্যয় রোধে প্রয়োজন ভাষাগত দক্ষতা পরিমাপক...","https://bangla.dhakatribune.com/opinion/2021/05/30/34925","‘গবেষণালব্ধ ফলাফলকে বিবেচনায় না নিয়ে, শুধুমাত্র সাধারণ জ্ঞানের ভিত্তিতে ইংরেজি শিক্ষাব্যবস্থা প্রতিষ্ঠিত করায়, এই অপরিকল্পিত ইংরেজি শিক্ষাব্যবস্থা টিকে আছে। এবং তা দেশের অর্থনৈতিক, রাজনৈতিক ও সাংস্কৃতিক ক্ষতি বয়ে আনছে’
বাংলাদেশে একটি সর্বব্যাপী ইংরেজি ভাষা শিক্ষাব্যবস্থা চালু রয়েছে। এই শিক্ষাব্যবস্থাটি ইংরেজি ভাষা শিক্ষা কার্যক্রম ও ইংরেজি মাধ্যম শিক্ষা কার্যক্রম নিয়ে গঠিত। কিন্তু এই ইংরেজি শিক্ষাব্যবস্থাটি একটি অপরিকল্পিত শিক্ষাব্যবস্থা। এটি অপরিকল্পিত হওয়ার কারণ নিহিত রয়েছে এর ভাষানীতি ও ভাষা-পরিকল্পনার শুন্যতায়। অর্থ্যাৎ ইংরেজি শিক্ষা চালু করতে যে ভাষানীতি প্রয়োজন, তা প্রণয়ন না করেই শুধুমাত্র সাধারণ জ্ঞান থেকেই বর্তমান ইংরেজি শিক্ষাব্যবস্থা চালু করা হয়েছে। এই শিক্ষাব্যবস্থা সম্পর্কে সাধারণ্যে উচ্চ ধারণা রয়েছে। সাধারণ জ্ঞান থেকে প্রবর্তিত এই ইংরেজি শিক্ষাব্যবস্থার নেতিবাচক কতকগুলো উপসর্গ পরিদৃষ্ট হচ্ছে। দেশজুড়ে শিক্ষাব্যবস্থায় ও দাপ্তরিক কার্যক্রমে ইংরেজির বিস্তৃতি ঘটছে, অথচ ইংরেজিতে দক্ষ লোকের অভাব পরিদৃষ্ট হচ্ছে।   ইংরেজি শিক্ষাব্যবস্থার উন্নয়ন সাধন করতে হলে, নেতিবাচক এ সব উপসর্গসমূহ নিরসন করতে হবে। সে জন্য আমাদের ইংরেজি শিক্ষা কার্যক্রমের স্বরূপ ও তার মূল্যায়ন পদ্ধতি সম্পর্কে জানা প্রয়োজন। উল্লেখ্য যে, ভাষা শিক্ষা নিয়ে গত দুই দশকে প্রচুর গবেষণা হয়েছে। এই সমস্ত গবেষণায় অগ্রবর্তীগণ হলেন তোভিস্কুটনাবব-কাঙ্গাস (১৯৪০-), স্টিফেন ক্রাসেন (১৯৪১-), রড এলিস (১৯৪৪-) ও জেমস কামিনস (১৯৪৯-) প্রমুখ। তাদের গবেষণা লব্ধ ফলাফল থেকে জানা যায় যে, ভাষাগত দক্ষতা অর্জন পরিজ্ঞানমূলক বিকাশ ও জ্ঞান অর্জনের সাথে সম্পর্কিত। সে অর্থে জ্ঞান অর্জনে ব্যাপৃত হলে পরিজ্ঞানমূলক বিকাশ ঘটে ও যুগপৎভাবে ভাষাগত দক্ষতা জন্মায়। তাদের গবেষণালব্ধ ফলাফল থেকে আরও জানা যায় যে, পারিবারিক পরিমণ্ডলে মাতৃভাষার প্রাথমিক ভিত রচিত হয়। তাই বিদ্যালয়ে মাতৃভাষার আর পাঠ গ্রহণ না করলেও, জ্ঞানীয় বা শাস্ত্রীয় বিষয় পড়াশুনায় ব্যাপৃত হলে সয়ংক্রিয়ভাবে মাতৃভাষায় অধিকতর দক্ষতা অর্জন ঘটে। কিন্তু মাতৃভাষার বদলে ভিন্ন কোনো ভাষা (বিভাষা) মাধ্যমে শিক্ষা গ্রহণ করতে হলে, বিদ্যালয় পর্যায়ে সে ভাষায় সাক্ষরতা অর্জন করা প্রয়োজন। সে অর্থে ইংরেজি মাধ্যমে শিক্ষা গ্রহণ করতে হলে, প্রথমে সাক্ষরতা ইংরেজির (ইংরেজি ১ম ও ২য় পত্র) শিক্ষাগ্রহণ করা প্রয়োজন। সাক্ষরতা ইংরেজির ১ম পত্রে মূলত: ইংরেজি মাধ্যমে মানবিক, কলা, সামাজিক বিজ্ঞান ও সাহিত্য সম্পর্কিত বিষয় পড়ানো হয়; আর ২য় পত্রের মাধ্যমে মূলত: শুদ্ধভাবে শব্দ, অভিব্যক্তি ও বাক্য গঠন সম্পর্কিত শিক্ষা দান করা হয়। একবার ইংরেজি মাধ্যমে জ্ঞানীয় বা শাস্ত্রীয় বিষয় পড়াশুনায় ব্যপৃত হলে, স্বয়ংক্রিয়ভাবে ইংরেজিতে ভাষাগত দক্ষতা জন্মায়। সে জন্য মানবিক, কলা, সামাজিক বিজ্ঞান ও সাহিত্যকে উপজীব্য করে ইংরেজি মাধ্যমে শিক্ষাদান করা হলে, পরিজ্ঞানমূলক বিকাশ, জ্ঞান অর্জন ও ইংরেজিতে দক্ষতা অর্জন যুগপৎভাবে ঘটে থাকে। কিন্তু শিক্ষা জীবনের শুরুতেই যদি ইংরেজিতে যথেষ্ট দক্ষতা না থাকে, তবে সেই দক্ষতা অপূরণীয় থেকে যায়। ফলশ্রুতিতে সারা জীবন ব্যাপী ব্যক্তিবিশেষের পরিজ্ঞামূলক বিকাশ ও জ্ঞান অর্জন ব্যহত হয়। এসব গবেষণালব্ধ ফলাফল বিবেচনায় নিলে বর্তমান ইংরেজি শিক্ষাব্যবস্থা সংস্কার করার প্রয়োজনীয়তা স্পষ্ট হয়। উল্লেখ্য যে, পেনজা প্রাদেশিক বিশ্ববিদ্যালয়ের (রুশ ফেডারেশন) গবেষণা সংকলনে প্রকাশিত এই নিবন্ধকারের গবেষণা পত্র থেকে জানা যায় যে, বাংলাদেশের জন্য যুৎসই ইংরেজি শিক্ষাব্যবস্থায় যা যুক্ত হওয়া প্রয়োজন, তা হলো- তৃতীয় শ্রেণি থেকে সপ্তম শ্রেণি পর্যন্ত এই পাঁচ বছর সাক্ষরতা ইংরেজি শিক্ষা, ইংরেজিতে দক্ষতা থাকা সাপেক্ষে নবম শ্রেণি থেকে এক-তৃতীয়াংশ শাস্ত্রীয় বিষয়ে ইংরেজি মাধ্যমে শিক্ষা। কাজেই এসব বিষয় বিবেচনায় নিয়ে ইংরেজি শিক্ষাব্যবস্থা সংস্কার করা হলে, ইংরেজি শিক্ষার নেতিবাচক উপসর্গ থেকে মুক্তি পাওয়া যাবে।   বর্তমান ইংরেজি শিক্ষাব্যবস্থা থেকে নেতিবাচক উপসর্গসমূহ উৎসরিত হওয়ার কারণ হলো এ শিক্ষাব্যবস্থায় পরিজ্ঞানমূলক বিকাশ, জ্ঞান অর্জন ও ইংরেজি ও বাংলা ভাষাগত দক্ষতা অর্জন —এই তিন ধরনের অর্জনই ব্যাহত হয়। এর পিছনে শিক্ষার্থী, শিক্ষক ও ইংরেজি ভাষা-পরিস্থিতি সংশ্লিষ্ট ত্রিবিধ কারণ নিহিত রয়েছে। এগুলো পরস্পর ব্যাখ্যা করা যাক। যে কোনো শিশুরই শিক্ষাজীবন শুরু হয় প্রাথমিক বিদ্যালয় থেকে। কিন্তু তার ভাষা শিক্ষা শুরু হয় জন্মলগ্ন থেকে। কিন্তু বাংলাদেশে ইংরেজি ভাষা-পরিস্থিতি অনুপস্থিত রয়েছে বলে, জন্মলগ্ন থেকে ইংরেজি শিক্ষার সুযোগ থাকে না। কাজেই বাংলাদেশে একজন শিশু ইংরেজিতে দক্ষতা অর্জন শুরু করে বিদ্যালয় প্রবেশের পর। কিন্তু ইংরেজিতে দক্ষতা অর্জন সম্পন্ন হতে না হতেই, শিশুরা এই স্বল্প আয়ত্বকৃত ইংরেজি মাধ্যমে শিক্ষা গ্রহণ ও জ্ঞান অর্জনে নিয়োজিত হয়। জেমস কামিনস (১৯৪৯-)-এর গবেষণালব্ধ ফলাফল থেকে জানা যায় যে, স্বল্প ইংরেজি দক্ষতা নিয়ে ইংরেজি মাধ্যমে শিক্ষা অর্জনে ব্যাপৃত হওয়ার কারণে শিশুর পরিজ্ঞানমূলক বিকাশ ব্যাহত হয়। ফলশ্রুতিতে ভবিষ্যত জ্ঞান অর্জনে সহায়ক পরিজ্ঞানমূলক ভিত রচিত হয় না। অনুরূপভাবে পরিজ্ঞান, জ্ঞান ও ইংরেজি ভাষাগত দক্ষতা—এই তিনটিতে ঘাটতি নিয়ে উচ্চশিক্ষা কার্যক্রমে যুক্ত হলে, জ্ঞান অর্জন প্রক্রিয়া ব্যাহত হয়। সে জন্য স্কুটনাবব-কাঙ্গাস (১৯৪০-) ও জেমস কামিনস (১৯৪৯-) প্রমুখ ভাষা বিজ্ঞানীগণ ৫-৭ বছর বয়স পর্যন্ত মাতৃভাষার মাধ্যমে শিক্ষা গ্রহণের বিষয়ে গুরুত্বারোপ করেছেন। তারা সে সময়কালের মধ্যে বিদেশি ভাষায় (অর্থ্যাৎ সাক্ষরতা ইংরেজি) দক্ষতা অর্জন সাপেক্ষে ইংরেজি মাধ্যমে শিক্ষা গ্রহণের ব্যাপারে পরামর্শ দেন। উপরের আলোচনা থেকে একটি বিষয় স্পষ্ট হয়েছে যে, সাক্ষরতা ইংরেজি শিক্ষা শুধুমাত্র প্রাথমিক বিদ্যালয় পর্যায়ে প্রয়োজন। তবে তা বাধ্যতামূলক হওয়া অবাঞ্ছনীয়। স্টিফেন ক্রাসেন (১৯৪১-), রড এলিস (১৯৪৪-) থেকে বিবৃত আছে যে, মাধ্যমিক শিক্ষায় প্রবেশের পর শিক্ষা গ্রহণ ও জ্ঞান অর্জনের বাহন হিসাবে কোনো ভাষা ব্যবহার করা হলে, সে ভাষায় স্বতঃস্ফূর্তভাবে দক্ষতার উন্নয়ন ঘটে। সে বিবেচনায় মাধ্যমিক পর্যায় থেকে বাধ্যতামূলক সাক্ষরতা ইংরেজি শিক্ষার প্রয়োজন নেই।             অথচ এসব গবেষণালব্ধ ফলাফলকে বিবেচনায় না নিয়ে, শুধুমাত্র সাধারণ জ্ঞানের ভিত্তিতে ইংরেজি শিক্ষাব্যবস্থা প্রতিষ্ঠিত করায়, এই অপরিকল্পিত ইংরেজি শিক্ষাব্যবস্থা টিকে আছে। এবং তা দেশের অর্থনৈতিক, রাজনৈতিক ও সাংস্কৃতিক ক্ষতি বয়ে আনছে। কাজেই ইংরেজি শিক্ষাব্যবস্থাকে সংস্কার করা প্রয়োজন। বর্তমানে প্রচলিত ইংরেজি শিক্ষাব্যবস্থার সর্বপ্রথম যে বিষয়টি সবচেয়ে পরিমার্জন করা প্রয়োজন, সেটা হলো ভাষাগত দক্ষতা মূল্যায়ন পদ্ধতির পরিমার্জন। এবং এমন একটি শিক্ষানীতি প্রণয়ন করা প্রয়োজন, যেখানে শিক্ষা ও গবেষণা কার্যক্রমের সাথে যুক্ত শিক্ষার্থী ও শিক্ষক এই উভয়েরই প্রয়োজনীয় ভাষাগত দক্ষতা নিশ্চিত করা যায়।ভাষাগত দক্ষতা নিশ্চিত করতে হলে, ভাষাগত দক্ষতা মূল্যায়ন পদ্ধতিতে পরিবর্তন আনতে হবে। বর্তমানে প্রচলিত কৃতি পরীক্ষার সাথে দক্ষতা ভিত্তিক মূল্যায়ন পদ্ধতির প্রবর্তন করতে হবে। এ প্রকার মূল্যায়ন পদ্ধতির প্রবর্তন করতে হলে যা জানা প্রয়োজন তা হলো ভাষাগত দক্ষতা, বুদ্ধিমত্তা, জ্ঞানীয় প্রবণতা ও জ্ঞানের সাথে সম্পৃক্ত। অথচ শুধুমাত্র ইংরেজি শিক্ষা কার্যক্রমের মাধ্যমে বুদ্ধিমত্তা, জ্ঞানীয় প্রবণতা ও জ্ঞান  ইত্যাদির সবগুলো অর্জন ঘটে না। একইভাবে ইংরেজি ভাষাগত দক্ষতা পরিমাপক IELTS ও TOEFL কেবল ভাষাগত দক্ষতা পরিমাপক নয়, এটি বুদ্ধিমত্তা, জ্ঞানীয় প্রবণতা ও জ্ঞান পরিমাপকও বটে। আবার SAT (scholastic aptitude test) ও GRE (graduate record examination) যথাক্রমে জ্ঞানীয় প্রবণতা ও জ্ঞান পরিমাপক হলেও, এগুলো ভাষাগত দক্ষতা পরিমাপকও বটে। আমরা জানি যে, ভাষাগত দক্ষতা পরিমাপক দ্বারা প্রারম্ভিক, প্রাথমিক, প্রাগমাধ্যমিক, মাধ্যমিক, উচ্চমাধ্যমিক ও উচ্চতর ইত্যাদি পরস্পর ক্রমোচ্চ ৬ ধাপে ৪ প্রকার দক্ষতা পরিমাপ করা হয়। এই ৪ প্রকার ভাষাগত দক্ষতা হলো বাচন, শ্রবণ, লিখন ও পঠন। IELTS ও TOEFL-এর সাহায্যে নিম্নতর ধাপে শুধুমাত্র ইংরেজি দক্ষতা পরিমাপ করা হয়। কিন্তু পরস্পর উচ্চতর ধাপে কিছুটা জ্ঞানীয় প্রবণতা ও জ্ঞানও পরিমাপ করা যায়। কাজেই একজন শিক্ষার্থী যে ইংরেজিসহ অন্যান্য যে সব বিষয় পড়ে থাকে, তার সবগুলোই ভাষাগত দক্ষতা পরিমাপকে প্রতিফলিত হয়। সেজন্য বিভিন্ন দেশে SAT ও GRE-এর আদলে নিজস্ব জ্ঞানীয় প্রবণতা ও জ্ঞান পরিমাপক তৈরি করা হয় এবং স্নাতক ও স্নাতকোত্তর পর্বে ভর্তির ক্ষেত্রে এই পরিমাপকের সাফাল্যাঙ্ক (score) শর্তযুক্ত করা হয়। কাজেই ভাষাগত বা জ্ঞানগত দক্ষতা ব্যতীত ভর্তি হওয়ার সুযোগ থাকে না বলে, উচ্চশিক্ষা কার্যক্রম সূচারুরূপে পরিচালিত হয়। এসব বিষয় বিবেচনায় নেয়া হলে, বাংলাদেশেরও নিদেনপক্ষে নিজস্ব ভাষাগত দক্ষতা পরিমাপক তৈরি করা প্রয়োজন ও তা ইংরেজি শিক্ষাব্যবস্থায় ইংরেজি ভাষাগত দক্ষতামূল্যায়নে প্রবর্তন করা প্রয়োজন। প্রস্তাবিত এই মূল্যায়ন পরিমাপকের নাম হতে পারে জাতীয় ভাষাগত দক্ষতা পরিমাপক। এটি পরিচালনার জন্য শিক্ষা বিভাগের অধীনে জাতীয় ভাষাগত ও জ্ঞানগত দক্ষতা পরিমাপক সংস্থা নামক একটি প্রতিষ্ঠান সৃষ্টি করা যেতে পারে। উল্লেখ্য ২০০০ খ্রিস্টাব্দে যখন ইংরেজি মাধ্যমে প্রাইভেট বিশ্ববিদ্যালয় স্থাপিত তখনই ইংরেজি দক্ষতা উপযোগিতার বিষয়টি আলোচনায় এসেছিলো। মূলতঃ সে সময়ই এই মূল্যায়ন পদ্ধতি চালু করা প্রয়োজন ছিলো। কিন্তু তখন এটি চালু না করে শিক্ষাবিদদের পরামর্শে বিশ্ববিদ্যালয় ভর্তির বছর ১০০ নম্বরের ইংরেজি ভাষা কোর্স প্রবর্তন করে। এই কোর্স প্রবর্তনের উদ্দেশ্য ছিলো শিক্ষার্থীদের ইংরেজি দক্ষ করে গড়ে তোলা। এ ধরনের কোর্স প্রবর্তনের বিষয়টি নীতি-নির্ধারকদের ইংরেজি শিক্ষা সম্পর্কে অজ্ঞতা ও অবজ্ঞার কথাই জানান দেয়।পূর্ববর্তী আলোচনায় স্পষ্ট হয়েছে যে, ইংরেজি মাধ্যমে শিক্ষা কার্যক্রম সংঘটনের জন্য শিক্ষক ও শিক্ষার্থী উভয়েরই ভাষাগত ও জ্ঞানগত দক্ষতা থাকা আবশ্যক। কাজেই প্রস্তাবিত প্রতিষ্ঠান সৃষ্টি করে, তার আওতায় শিক্ষার্থী ও শিক্ষকদের ভাষাগত দক্ষতা মূল্যায়ন পদ্ধতি প্রবর্তন করা প্রয়োজন। সে প্রয়োজনীয়তার কথা মাথায় রেখে জাতীয় ভাষাগত ও জ্ঞানগত দক্ষতা পরিমাপক সংস্থার অধীনে বছরে ৪ বার ভাষাগত দক্ষতা মূল্যায়ন পরীক্ষা নেয়া যেতে পারে। সে মূল্যায়নে প্রাপ্ত সাফাল্যাঙ্ককে বিদ্যালয় ও বিশ্ববিদ্যালয়ে শিক্ষক নিয়োগে শর্তযুক্ত করা যেতে পারে। একই সাথে ইংরেজি মাধ্যম শিক্ষাব্যবস্থায় পাঠরত শিক্ষার্থীদের ষষ্ঠ ও নবম শ্রেণিতে এবং বিশ্ববিদ্যালয়ের প্রথম বর্ষে ভর্তির ক্ষেত্রে নির্দিষ্ট সাফল্যাঙ্ককে শর্তযুক্ত করা যেতে পারে। এ ব্যবস্থায় ইংরেজি শিক্ষার মূল্যায়ন ব্যবস্থায় আমূল পরিবর্তন ঘটবে। ফলশ্রুতিতে ইংরেজি ভাষাগত দক্ষতা জনিত কারণে শিক্ষা কার্যক্রম ও জ্ঞান অর্জন ব্যাহত হবে না। অধ্যাপক ড. এ বি এম রেজাউল করিম ফকির, পরিচালক, আধুনিক ভাষা ইনস্টিটিউট, ঢাকা বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","",""
"1632474342-946","https://bangla.dhakatribune.com/","মতামত","https://bangla.dhakatribune.com/articles/opinion","বাংলাদেশের বিপর্যস্ত ভাষা-পরিস্থিতি...","https://bangla.dhakatribune.com/opinion/2021/02/17/32006","ভাষা সংশ্লিষ্ট এসব সমস্যার কোনো কোনোটি দেশের সামাজিক ও সাংস্কৃতিক সমস্যার সাথে যুক্ত হয়ে দীর্ঘমেয়াদী জাতীয় সমস্যায় রূপ নিচ্ছে। কিন্তু বাংলাদেশ বাংলা ভাষাভাষী জনগোষ্ঠী অধ্যুষিত একটি প্রতিসম রাষ্ট্র হওয়ায়, দেশের ভাষা-পরিস্থিতিতে পরিবর্তনের ফলে উদ্ভূত ভাষিক সমস্যাসমূহ প্রকটভাবে প্রতিভাত হচ্ছে না। সে জন্য দেশের জাতীয় নেতৃত্ব কোনো সময়ই ভাষা-পরিস্থিতিগত সমস্যাকে সমস্যা হিসাবে আমলে নিচ্ছে না
ভাষা-পরিস্থিতি সতত পরিবর্তনশীল। কোনো নির্দিষ্ট দেশের ভাষা-পরিস্থিতি কখনও স্থির থাকে না। কিন্তু ভাষা-পরিস্থিতিতে যে পরিবর্তন ঘটে, তা সে দেশের সমাজ ও সংস্কৃতির অনুকূলেও ঘটতে পারে, আবার প্রতিকূলেও ঘটতে পারে। কোনো দেশের ভাষা-পরিস্থিতিতে যে পরিবর্তন সূচীত হয়, তা যদি দেশের সমাজ ও সংস্কৃতির অনুকূলে সংঘটিত হয় তাহলে তা হয় গ্রহণযোগ্য; আর যদি এ পরিবর্তন দেশের সমাজ ও সংস্কৃতির প্রতিকূলে সংঘটিত হয় তাহলে তা হয় অগ্রহণযোগ্য। কারণ কোনো দেশের ভাষা পরিস্থিতিতে নেতিবাচক পরিবর্তন, সে দেশে দীর্ঘমেয়াদী ভাষা-রাজনৈতিক অস্থিরতা বয়ে আনে। বাংলাদেশের ভাষা-পরিস্থিতি পরিবর্তিত হচ্ছে। আর এই পরিবর্তনের ছাপ সমাজ ও সংস্কৃতিতে পরিদৃষ্ট হচ্ছে। কিন্তু ইদানিং বাংলাদেশের ভাষা-পরিস্থিতি দেশের সমাজ ও সংস্কৃতির প্রতিকূলে এতোটাই নেতিবাচকভাবে পরিবর্তিত হচ্ছে যে— রীতিমতো তা আশঙ্কার কারণ হয়ে দাঁড়িয়েছে। দিন যতোই যাচ্ছে, ততোই যেনো এই পরিস্থিতি নিয়ন্ত্রণের বাইরে চলে যাচ্ছে। সৃষ্টি হচ্ছে ভাষা সংশ্লিষ্ট নানা সমস্যা। ভাষা সংশ্লিষ্ট এসব সমস্যার কোনো কোনোটি দেশের সামাজিক ও সাংস্কৃতিক সমস্যার সাথে যুক্ত হয়ে দীর্ঘমেয়াদী জাতীয় সমস্যায় রূপ নিচ্ছে। কিন্তু বাংলাদেশ বাংলা ভাষাভাষী জনগোষ্ঠী অধ্যুষিত একটি প্রতিসম রাষ্ট্র হওয়ায়, দেশের ভাষা-পরিস্থিতিতে পরিবর্তনের ফলে উদ্ভূত ভাষিক সমস্যাসমূহ প্রকটভাবে প্রতিভাত হচ্ছে না। সে জন্য দেশের জাতীয় নেতৃত্ব কোনো সময়ই ভাষা-পরিস্থিতিগত সমস্যাকে সমস্যা হিসাবে আমলে নিচ্ছে না। পৃথিবীর দেশে দেশে ভাষা-পরিস্থিতির নেতিবাচক পরিবর্তন জনিত রাজনৈতিক ও সাংস্কৃতিক সমস্যা থেকে দেশকে সুরক্ষার লক্ষ্যে ভাষানীতি প্রণয়ন করা হয়ে থাকে। পৃথিবীর অনেক দেশেই নেতিবাচক ভাষা-পরিস্থিতিকে মোকাবিলা করতে ভাষানীতি প্রণয়ন করা হয়েছে এবং তা বাস্তবায়ন করা হচ্ছে। বাংলাদেশের বিপর্যস্ত ভাষা-পরিস্থিতি নিয়ন্ত্রণে আনতে অনুরূপ একটি ভাষানীতি প্রয়োজন। কারণ একটি জাতীয়তাবাদী ভাষানীতি প্রণীত ও বাস্তবায়িত হলে, বাংলাদেশ সরকার ভাষা পরিস্থিতি নিয়ন্ত্রণের জন্য প্রশাসনিক ক্ষমতাপ্রাপ্ত হবে এবং তা বাস্তবায়নের প্রতি সরকারের দায়বদ্ধতা সৃষ্টি হবে এবং তা বাস্তবায়ন সম্ভব হলে বাংলাদেশ ভাষিক সমস্যা জনিত রাজনৈতিক অস্থিরতা থেকে নিষ্কৃতি পাবে। ভাষানীতি প্রণয়নে যে সব বিষয় বিবেচনায় নেওয়া প্রয়োজন, তা নিম্নে ৩টি ভিন্ন শিরোনামাধীনে তালিকাভুক্ত করে উপস্থাপন করা হলো-   জাতীয় জীবনে বিরাজিত ভাষা-পরিস্থিতি পরিবর্তনে করণীয়১) বাস্তবে বা সামজিক ও গণমাধ্যমে বাংলা ভাষাভাষীদের মধ্যে লেখ্য ও বাচ্য সংজ্ঞাপনে বাংলা ভাষার ব্যবহার বাধ্যতামূক করণ।২) বাংলাদেশে অবস্থিত ও পরিচালিত সমস্ত প্রতিষ্ঠান বাংলা ভাষায় পরিচালনায় বাধ্যবাধকতা আরোপণ।৩) আবাস, ভবন ও প্রতিষ্ঠান ইত্যাদিতে বিদেশি ভাষায় আরোপিত নামের পরিবর্তে বাংলা ভাষায় নাম আরোপণ।৪) বিজয় দিবস, ঈদ ও দূর্গাপূজার মতো জাতীয় দিবসগুলোতে বিদেশি ভাষায় অনুষ্ঠান প্রচার বন্ধ রাখতে বাধ্যতা আরোপণ।৫) দেশের সমস্ত গণমাধ্যম ও সামাজিক মাধ্যমে বিদেশি ভাষায় প্রচারিত অনুষ্ঠান (সংবাদ ব্যতীত) সপ্তাহে ২ দিন বন্ধ রাখার ব্যাপারে বাধ্যবাধকতা আরোপণ।৬) চাকরিতে নিয়োগে বাংলা বা বিদেশি ভাষায় প্রয়োজনীয় ভাষাগত দক্ষতা থাকা শর্ত আরোপণ। ইংরেজ TOEFL-এর অনুকরণে বাংলা ভাষার দক্ষতা নিরূপক ভাষাগত দক্ষতা মানক তৈরি করণ।শিক্ষাব্যবস্থায় বিরাজিত ভাষা-পরিস্থিতি পরিবর্তনে করণীয়১) উচ্চমাধ্যমিক পর্যন্ত বিদেশি ভাষা মাধ্যমে পরিচালিত সমস্ত শিক্ষা প্রতিষ্ঠান, যেমন-English Medium ও English version বন্ধ করণ।২) দ্বিতীয় শ্রেণি পর্যন্ত সব ধরণের বিদেশি ভাষা শিক্ষা রহিত করণ।৩) যেনো একজন শিক্ষার্থি বিভিন্ন বিদেশি ভাষা থেকে একটি বিদেশি ভাষা বাছাই করে শেখার সুযোগ থাকে, সে জন্য তৃতীয় শ্রেণি থেকে বাধ্যতামূলক ঐচ্ছিক বিষয় হিসাবে বিদেশি ভাষা পঠনপাঠনের ব্যবস্থা করণ।৪) ৮ম শ্রেণি থেকে বিদেশি ভাষায় এক-তৃতীয়াংশ বিষয় পাঠের ব্যবস্থাকরণ এবং এই শ্রেণি থেকে বাংলা ২য় পত্র এবং ইংরেজি ১ম ও ২য় পত্র শিক্ষাক্রম থেকে বাদ দিয়ে পাঠ্যক্রম প্রণয়ন।৬) বাংলা ভাষা ও বিদেশি ভাষা শিক্ষক বা শিক্ষার মাধ্যম হিসাবে বাংলা/বিদেশি ভাষার শিক্ষক নিয়োগে আন্তর্জাতিক মানের ভাষাগত দক্ষতা শর্তযুক্ত করণ।৭) বিভিন্ন বিদেশি ভাষা (যেমন-চীনা ভাষা, জার্মান ভাষা ও ইংরেজি ভাষা) মাধ্যমের বিশ্ববিদ্যালয় প্রতিষ্ঠা করণ এবং সে সব বিশ্ববিদ্যালয়ে শিক্ষক নিয়োগে ও শিক্ষার্থী ভর্তিতে আন্তর্জাতিক মানের ভাষাগত দক্ষতা শর্তযুক্তকরণ।  শাস্ত্র ও জ্ঞান চর্চা সহায়ক ভাষা-পরিস্থিতি সৃজনে করণীয়১) ধ্রুপদী ভাষা, আধুনিক ভাষা ও বিদেশি ভাষা থেকে অনুবাদের জন্য বাংলাদেশ ইনস্টিটিউট অব স্ট্র্যাটেজিক স্টাডিজ, বাংলা একাডেমি, আন্তর্জাতিক মাতৃভাষা ইনস্টিটিউট ও জাতীয় মহাফেজখানায় শত শত নবায়নযোগ্য দুই বছর মেয়াদি (স্থায়ী পদে যোগদানের পর অনুবাদের দায়িত্বটি এড়িয়ে যেতে পারে, তাই ২ বছর মেয়াদী হওয়া বাঞ্ছনীয়) অনুবাদকের পদ সৃষ্টিকরণ। ২) বাঙ্গালি জাতির বিশ্রুতি ও ঐতিহ্য সম্পর্কিত সংস্কৃত, পালি, আরবি, ফার্সি, বর্মী ও তিব্বতি ইত্যাদি ধ্রুপদী ভাষায় লিখিত পাণ্ডুলিপি, শিলালিপি ও বইপত্র বাংলায় অনুবাদকরণ।৩) বিভিন্ন বিদেশি ভাষায় লিখিত বিশ্বের নামীদামী গ্রন্থ বৎসরে কমপক্ষে ১০০ খানা হারে অনুবাদকরণ।  প্রস্তাবিত উক্ত করণীয় বিষয়গুলো বিবেচনায় নিয়ে একটি ভাষানীতি প্রণয়ন ও বাস্তবায়ন করা হলে, বাংলাদেশে বিরাজিত বিপর্যস্ত ভাষা-পরিস্থিতির উন্নতি ঘটবে এবং বিপর্যস্ত ভাষা-পরিস্থিতিজনিত কারণে সৃষ্ট সম্ভাব্য ভাষা-রাজনৈতিক দ্বন্দ্বের অবসান ঘটবে। ড. এ.বি.এম. রেজাউল করিম ফকির;  অধ্যাপক, জাপানি ভাষা ও সংস্কৃতি; পরিচালক, আধুনিক ভাষা ইনস্টিটিউট প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","3","https://bangla.dhakatribune.com/articles/opinion/page/3"
"1632474362-950","https://bangla.dhakatribune.com/","মতামত","https://bangla.dhakatribune.com/articles/opinion","অর্থনৈতিক উন্নয়নে জাপানের কাছে বাংলাদেশের...","https://bangla.dhakatribune.com/opinion/2021/03/10/32640","দ্বিতীয় বিশ্বযুদ্ধে জাপান মিত্রশক্তির কাছে শোচনীয়ভাবে পরাজিত হয়, পরাধীন অবস্থায়ই এক দশক অতিক্রম করতে না করতেই পণ্য উৎপাদন ও রপ্তানিতে জাপান এশিয়ার শীর্ষ দেশে পরিণত হয়, জাপানের অর্থনীতি ধ্বংসস্তূপ থেকে উঠে দাঁড়ায়
১. জাপানের অর্থনৈতিক সহযোগিতা সংস্থা জাইকার পরিচিতি জাপানে প্রতিষ্ঠিত জাইকা(JICA: Japan International Cooperative Agency) নামক আন্তর্জাতিক সামাজিক-অর্থনৈতিক সংস্থা বিশ্বের বিভিন্ন অনুন্নত ও উন্নয়নশীল দেশের আর্থ-সামাজিক উন্নয়নে সহায়তা করে যাচ্ছে। এই সংস্থাটির একটি নিজস্ব নীতি ও ধারা রয়েছে, যা যুক্তরাষ্ট্র ও অন্যান্য পাশ্চাত্য দেশের তুলনায় ভিন্ন। আবার সম্প্রতি চীন কর্তৃক প্রতিষ্ঠিত নির্মাণ ও ঋণ কৌশল ভিত্তিক অর্থনৈতিক সহযোগিতা থেকেও ভিন্নতর।এই সংস্হাটি তার কার্যক্রম শুরু করে দ্বিতীয় বিশ্বযুদ্ধের পর। দ্বিতীয় বিশ্বযুদ্ধে জাপান মিত্রশক্তির কাছে শোচনীয় পরাজিত হয়। যুদ্ধের ক্ষয়ক্ষতি হয় ব্যাপক। সারাদেশের ভৌত অবকাঠামো ধ্বংস হয়ে যায়। দেশের অর্থনীতিও সাথে সাথে ধ্বংস হয়ে যায়। যুক্তরাষ্ট্রের নেতৃত্বে জাপান মিত্রশক্তি জাপান দখল করে। মিত্রশক্তি জাপানের সমাজ, অর্থনীতি, নিরাপত্তা ও রাজনীতির উপর চেপে বসে। শুরু হয় পরাধীন জাপানের ইতিহাস। কিন্তু জাপানের ভিতরে এমন শক্তি লুক্কায়িত রয়েছে যে, মিত্রশক্তি চেষ্টা করেও এটিকে উপনিবেশ-এ পরিণত করতে পারে নি। পরাধীন অবস্থায়ই এক দশক অতিক্রম করতে না করতেই পণ্য উৎপাদন ও রপ্তানিতে জাপান এশিয়ার শীর্ষ দেশে পরিণত হয়। জাপানের অর্থনীতি ধ্বংসস্তূপ থেকে উঠে দাঁড়ায়। এই উঠে দাঁড়ানোর শক্তি জাপানিরা এখন অন্য দেশে প্রবাহিত করতে সচেষ্ট। তাঁদের এই চেষ্টার ফসল হলো জাইকা। জাইকা গঠনের উদ্দেশ্য ছিলো জাপানের প্রতিবেশী অঞ্চলের দেশসমূহের আর্থ-সামাজিক উন্নয়নে সহয়তা করা। এই সংস্থা সর্বপ্রথম ফিলিপাইন, ইন্দোনেশিয়া ও ভিয়েতনাম ইত্যাদি দেশের আর্থ-সামাজিক উন্নয়নে সহায়তা করতে এগিয়ে আসে। বর্তমানে বিশ্বব্যাপী তাদের আর্থ-সামাজিক কর্মকাণ্ড বিস্তৃত করে চলেছে। ২. উন্নয়শীল দেশের অর্থনৈতিক উন্নয়নে জাইকার প্রয়াস জাইকা বাংলাদেশে বর্তমানে চলমান পদ্মা সেতু, মেট্রোরেল, বৃহৎ-বি উদ্যোগ (Big-B Initiative)-এর অংশ হিসাবে মাতারবাড়ী গভীর সমুদ্র বন্দর ও শাহজালাল বিমানবন্দরের তৃতীয় টার্মিনালসহ নানা প্রকল্প প্রণয়ন ও বাস্তবায়নে সরাসরি সহায়তা করছে। সম্প্রতি জাইকা তার আর্থ-সামাজিক সহায়তা ঋণ গ্রহীতা দেশের গবেষকদের সাথে জাপানের আর্থ-সামাজিক কৌশল সম্পর্কে আলোচনার জন্য জাইকা চেয়ার সেমিনার (JICA Chair Seminar) প্রতিষ্ঠা করে।এই সেমিনারের উদ্দীপক ধারণা হিসাবে জাপানের আধুনিকায়নে সপ্ত অধ্যায়(Seven Chapters on Japanese Modernization) নামক ভিডিও প্রকাশ করেছে। এই সাতটি অধ্যায় হলো নিম্নরূপ: অধ্যায়১: মেইজি বিপ্লব: পূর্ণোদ্যমে আধুনিকায়নেরশুরু।অধ্যায়২: জাপানে দলীয়রাজনীতিরউত্থানএবংপতনঅধ্যায়৩: দ্বিতীয় বিশ্বযুদ্ধোত্ত রজাপানঅধ্যায়৪: অর্থনৈতিক প্রবৃদ্ধি এবং জাপানি ব্যবস্থাপনাঅধ্যায়৫: জাপানের আধুনিকায়নকালে শিক্ষার বিকাশঅধ্যায় ৬:“এশিয়া ও জাপান"" থেকে ""এশিয়াতে জাপান"" ধারণাগত বিবর্তন অধ্যায়৭: আন্তর্জাতিক সহযোগিতা জাপানিদের নিজস্ব পন্থা  এই ভিডিওর শিরোনাম থেকে অনুমানযোগ্য যে, এটি জাপানের আধুনিকায়ন সম্পর্কিত সন্দর্ভ। তবে এই ভিডিওটিতে মূলত জাপানের শিল্পায়ন ও তার পিছনের রাজনৈতিক ও সামাজিক চালিকা শক্তিকে তুলে ধরা হয়েছে। এই ভিডিও-এর সপ্ত অধ্যায়ের মধ্যে প্রথম ও পঞ্চম অধ্যায় যথাক্রমে জাইকার সভাপতি ও সহ-সভাপতি কর্তৃক রচিত ও বিবৃত হয়েছে। কাজেই এই ভিডিওতে মূলত জাপানের উন্নয়ন সম্পর্কিত জাইকার নিজস্ব চিন্তা-ধারণাই প্রতিফলিত হয়েছে। জাইকার সভাপতি শিনইচি কিতাওকা কর্তৃক বিবৃত এই সন্দর্ভের মুখবন্ধে অনুন্নত ও উন্নয়নশীল দেশসমূহকে তাদের উন্নয়ন পরিকল্পনা প্রণয়ন ও বাস্তবায়নে জাপানের অর্থনৈতিক উন্নয়নের অভিজ্ঞতাকে কাজে লাগানোর আহ্বান জানিয়েছেন। একই সাথে জাপান এসব দেশের উন্নয়নের অংশীদার হওয়ার অঙ্গীকার ব্যক্ত করেছেন।এ প্রেক্ষিতে জাপানের শিল্পায়ন ও অর্থনৈতিক উন্নয়নের মূল্যায়ন ও বাংলাদেশের পক্ষে জাপানের সেই উন্নয়ন অভিজ্ঞতার উপযোগিতা সম্পর্কে পর্যালোচনা করা হবে। এই ভিডিওতে ১৮৮৬ খ্রিষ্টাব্দে সংঘটিত মেইজি বিপ্লবকে জাপানের অর্থনৈতিক উন্নয়নের প্রারম্ভকাল হিসাবে চিহ্নিত করা হয়েছে এবং আরো বিবৃত করা হয় যে, একটি রক্তপাতহীন বিপ্লবের মাধ্যমে মেইজি সম্রাট ক্ষমতায় আরোহণ করলে গণতন্ত্র ফিরে আসে। দেশে রাজনৈতিক স্থিতিশীলতা ফিরে আসে এবং একটি গণতান্ত্রিক সংবিধান রচিত হয়। তাছাড়া গণতান্ত্রিক সরকারের অধীনে দেশব্যাপী সার্বজনীন শিক্ষাব্যবস্থা চালু হয়। শান্তি-স্থিতিশীলতার মধ্যে জাপান পাশ্চাত্যের দেশসমূহ থেকে প্রযুক্তি আহরণ করে, নিজেদের দেশের ভৌত-অবকাঠামো ও শিল্পায়ন শুরু করে। শিল্পপ্রতিষ্ঠানের উৎপাদনে মান ও পরিমাণ নিয়ন্ত্রণ ব্যবস্থাপনা খুবই গুরুত্বপূর্ণ বিষয়। জাপানের রয়েছে নিজস্ব ব্যবস্থাপনা। এই ব্যবস্থাপনার শক্তি এসেছে জাপানের সহযোগিতামূলক সামাজিক শক্তি থেকে। এই ব্যবস্থাপনা হলো শতশত বছর ধরে প্রচলিত সামাজিক কাঠামোর ভিত্তির উপর স্থাপিত ব্যবস্থাপনা। এই ব্যবস্থাপনাতে মালিক-শ্রমিকের মানবিক সম্পর্ক অটুট থাকে। আর শ্রমিকরাও শিল্প-প্রতিষ্ঠানের আংশিক মালিকানা লাভ করে। জাপানের এই ব্যবস্থাপনা পদ্ধতি শিল্প-প্রতিষ্ঠানসমূহে উৎপাদনের মান ও পরিমাণে নিয়ন্ত্রণের চালিকা শক্তি হিসাবে কাজ করে।       ৩. জাপানে সংঘটিত মেইজি বিপ্লব ও আধুনিকায়নের সূত্রপাত বাংলাদেশের জন্য শিক্ষণীয় বিষয় হতে পারে এমন কিছু বিষয় এই সংক্ষেপিত ভিডিওতে তুলে ধরা হয়নি, যা এখানে বিবৃত করা হলো। মেইজি বিপ্লবের পূর্বে জাপানে ছিলো তকুগাওয়া শাসনামল (১৬০৩-১৮৬৮ খ্রিষ্টাব্দ)। এখানে উল্লেখ্য যে, পূর্বকালে সব রাজনৈতিক শক্তিই গঠিত ও পুনর্গঠিত হয়েছে কোনো না কোনো ধর্মকে কেন্দ্র করে। তেমনিভাবে তকুগাওয়া রাজনৈতিক শক্তি গঠিত হয়েছিলো বৌদ্ধ ধর্মকে কেন্দ্র করে। তকুগাওয়া শাসনামল প্রতিষ্ঠাকালে তার প্রতিপক্ষ ছিলো ওদা নবুনাগার নেতৃত্বে গঠিত রাজনৈতিক শক্তি। ওদা নবুনাগার রাজনৈতিক ধর্ম ছিলো ইউরোপীয়দের আনীত খ্রিষ্টধর্ম। বলা যায়, তকুগাওয়া রাজনৈতিক শক্তি গঠিত ও বিকশিত হয়েছিলো খ্রিষ্টধর্মের ভিতকে সমূলে উৎপাটনের মাধ্যমে এবং বৌদ্ধ ধর্মকে নিয়ামক হিসাবে ধরে। তকুগাওয়া রাজনৈতিক শক্তি এদো (বর্তমান টোকিও) শহরকে কেন্দ্র করে রাজনৈতিক বলয় বিস্তৃত করেছিলো। তকুগাওয়া রাজনৈতিক শক্তি ক্ষমতায় অধিষ্ঠিত হয়ে, খ্রিস্ট ধর্মের প্রবেশ ও বিস্তৃতি রোধে কোরিয়া ও চীন ব্যতীত বিদেশের সাথে সব ধরনের বৈদেশিক সম্পর্ক ছিন্ন করে। এর মাধ্যমে জাপান আড়াই শতাব্দীব্যাপী বদ্ধনীতি আরম্ভ করে। ‌এই দীর্ঘ আড়াই শতাব্দীকাল জাপান ইউরোপীয় জ্ঞান, বিজ্ঞান ও প্রযুক্তি আহরণে একটি মাত্র ইউরোপীয় দেশের সাথে সম্পর্ক রাখে। সেটি হলো নেদারল্যাণ্ড। নেদারল্যাণ্ডের সহায়তায় জাপান ইউরোপীয় জ্ঞান-বিজ্ঞানে সমৃদ্ধ হতে থাকে। তখন তকুগাওয়া রাজনৈতিক শক্তি সামন্ততান্ত্রিক ব্যবস্থায় প্রতিষ্ঠিত হতে সচেষ্ট হয়। এই শক্তি দেশব্যাপী ইতস্তত বিস্তৃত পার্বত্য অঞ্চলে বসবাসরত বিচ্ছিন্ন নৃগোষ্ঠীসমূহকে বৌদ্ধ ধর্মের আলোকে এক বৃহৎ সমাজ ও রাষ্ট্রব্যবস্থায় আত্তীকরণে সচেষ্ট হয়। এই প্রক্রিয়ায় জাপানের অগ্রগতি চলতে থাকে। কিন্তু নেদারল্যাণ্ড এবং জাপানের জলপথ অতিক্রমকারী অন্যান্য বিদেশিদের নিকট থেকে উনবিংশ শতাব্দীর মাঝামাঝি সময়ে ইউরোপে সংঘটিত গণতান্ত্রিক ও উদারনৈতিক বিপ্লব সম্পর্কে অভিহিত হতে থাকে। সে সময় জাপানে ভূমিকম্প, অনাবৃষ্টি ও দুর্ভিক্ষের মতো নানান প্রাকৃতিক দুর্যোগ ঘটতে থাকে। গণতান্ত্রিক বিপ্লবের আকাঙ্ক্ষা ও প্রাকৃতিক দুর্যোগ থেকে উদ্ভূত সামাজিক অস্থিরতা জাপানের সমাজের ভিতকে নাড়িয়ে দেয়। সে সুযোগে প্রথাগত খেতাব সর্বস্ব সম্রাট মেইজির নেতৃত্বে উত্তর-পশ্চিমাঞ্চলের প্রদেশসমূহের সামন্ত রাজাগণ রাজনৈতিক-সামরিক বিপ্লবের জন্য সংগঠিত হতে থাকে। শুরু হয় রাজনৈতিক দ্বন্দ্ব ও খণ্ডযুদ্ধ। এই দ্বন্দ্বে মেইজি সম্রাটের নেতৃত্বে সংগঠিত রাজনৈতিক শক্তি বিপ্লবী আদর্শে বলীয়ান হয়ে, রাজধানী শহর এদোতে অবস্থিত তকুগাওয়া রাজনৈতিক শক্তিকে উৎখাত করে মেইজি সম্রাটকে ক্ষমতায় বসায়।এই রাজনৈতিক পট পরিবর্তনে তকুগাওয়া সামন্ততন্ত্রের পরিবর্তে সাম্রাজ্যবাদী রাজতন্ত্র প্রতিষ্ঠাহয়। এই পট পরিবর্তনকে রাজনৈতিক বিপ্লব হিসাবে বর্ণনা করা হলেও, এই প্রক্রিয়ার সাথে যুগপৎভাবে সামাজিক ও ধমীয় পরিবর্তনও সংঘটিত হতে থাকে। ফলশ্রুতিতে সামন্ততন্ত্র ভেঙ্গে সামন্ততন্ত্রের ভিত্তির উপর আধা-আমলাতান্ত্রিক ব্যবস্থা প্রতিষ্ঠিত হয়, বংশগত সামাজিক স্তরবিন্যাসের পরিবর্তে মেধা ও দক্ষতার ভিত্তিতে সামাজিক স্তরবিন্যাসের সৃষ্টি হয়। বংশগত সামুরাই কেন্দ্রিক অভিজাত প্রথা বিলুপ্ত করা হয়। সামুরাই বাহুল্য সশস্ত্র বাহিনী বিলুপ্ত করা হয়। বৌদ্ধ প্যাগোডাসহ বৌদ্ধ ধর্মের সমস্ত ভৌত ও কোমল অবকাঠামো গুড়িয়ে দেয়াহয়। হাজার হাজার বৌদ্ধ ধর্মীয় গ্রন্থ পুড়িয়ে ফেলা হয়। আর বৌদ্ধ সন্যাসীগণ নিগ্রহের শিকার হতে থাকে। এ সমস্ত ধ্বংসস্তুপের উপর শিনতো ধর্মকে রাষ্ট্র ধর্ম ঘোষণা করে এই ধর্মীয় চেতনার ভিত্তিতে রাজতন্ত্র গঠনের প্রয়াস নেওয়া হয়। দক্ষতা ও মেধা ভিত্তিক আমলাতান্ত্রিক ধারার নতুন সাম্রাজ্যবাদী রাজতন্ত্র প্রতিষ্ঠার কাজ শুরু হয়। মেইজি সম্রাট এ সময় আড়াই শতাব্দীব্যাপী অব্যাহত থাকা বদ্ধনীতি বাতিল করে, ইউরোপীয় দেশসমূহসহ বিভিন্ন দেশের সাথে কূটনৈতিক সম্পর্ক স্থাপনে উদ্যোগী হয়।৪. জাপানের আর্থ-সামাজিক শক্তি ঐতিহাসিক বিকাশমেইজি বিপ্লবের ফলশ্রুতিতে জাপান নতুন সামাজিক, অর্থনৈতিক ও রাজনৈতিক স্তরবিন্যাসে বিন্যস্ত হয় এবং আপাত গণতান্ত্রিক রাজনৈতিক ব্যবস্থা প্রতিষ্ঠিত হয়। জাপানের সমাজে রাজনৈতিক সংহতি বৃদ্ধি পায় এবং এককেন্দ্রিক শাসনব্যবস্থা প্রতিষ্ঠিত হয়। এ সময় মেইজি সরকার ইউরোপীয় দেশসমূহ থেকে প্রয়োজনীয় জ্ঞান, বিজ্ঞান ও প্রযুক্তি আহরণে উদ্যোগী হয়। তখন জাপান দেশব্যাপী বোধগম্য একটি প্রমিত ভাষা সৃষ্টির কাজে মনযোগী হয় এবং এই ভাষাকে ব্যবহার করে মেইজি রাজতন্ত্র একটি সার্বজনীন প্রাথমিক শিক্ষাব্যবস্থা কায়েম করে। ইউরোপীয় দেশসমূহ থেকে প্রযুক্তি সংগ্রহ করতে শুরু করে; যোগাযোগ ব্যবস্থাসহ নানান ভৌত অবকাঠামো গড়ে তুলতে সচেষ্ট হয় এবং এর ভিত্তিতে ক্ষুদ্র কল-কারখানা গড়ে তোলা শুরু করে। প্রাযুক্তিক সক্ষমতা অর্জনের ফলশ্রূতিতে, জাপান ফুকোকু কিয়োহেই (ঐশ্বর্যময় দেশ, শক্তিশালী সশস্ত্র বাহিনী) নীতির আওতায় যুদ্ধাস্ত্র ও যুদ্ধ সরঞ্জাম তৈরিতে মনযোগ দেয়। মেইজি বিপ্লবের তিন দশকের মধ্যে জাপান বিপুলযুদ্ধ সক্ষমতা অর্জন করে এবং বিশ্বের সে সময়কার পরাশক্তিসমূহের প্রতিদ্বন্দ্বী শক্তি হিসাবে আবির্ভূত হয়।এই ধারাবাহিকতায় জাপান ১৮৯৫, ১৯১০ ও ১৯৩১ খ্রিষ্টাব্দে যথাক্রমে কোরিয়া, তাইওয়ান ও চীনে উপনিবেশ স্থাপনে সফল হয়। এই সফলতায় জাপানের মনোবল বেড়ে যায় এবং অধিকতর যু্দ্ধ সক্ষমতা অর্জনে মনযোগী হয়। এরই ধারাবাহিকতায় জাপান ১৯৪১ খ্রিস্টাব্দে যুক্তরাষ্ট্রের উপনিবেশ হাওয়াই দ্বীপে অবস্থিত পার্ল হারবার আক্রমণ করে এবং যুক্তরাষ্ট্রের বিরুদ্ধে সর্বাত্মক যুদ্ধাভিযান শুরু করে। সে সময় সমস্ত এশিয়া মহাদেশ যুক্তরাষ্ট্রসহ কোনো না কোনোইউরোপীয় শক্তির করায়ত্ত ছিলো। জাপান সামরিক শক্তিতে বলীয়ান হয়ে, ইউরোপীয় দেশসমূহের বিরুদ্ধে যুদ্ধে অবতীর্ণ হয়। যুদ্ধ শুরুর প্রাথমিক পর্যায়ে জাপানের ছিলো জয় জয়কার। জাপানের যুদ্ধ জয়ের এই ধারা ১৯৪৫ খ্রিষ্টাব্দ পর্যন্ত অব্যাহত ছিলো।কিন্তু ইউরোপীয় রণাঙ্গণে মিত্রশক্তির কাছে জার্মানি পরাজিত ও আত্মসমর্পণ করলে, মিত্রশক্তি বিশেষ করে যুক্তরাষ্ট্র ও রাশিয়া জাপানের বিরুদ্ধে সরাসরি যুদ্ধাভিযানে মনযোগী হয়। সে সময় হিরোশিমা ও নাগাসাকিতে যুক্তরাষ্ট্রের পারমাণবিক বোমা হামলার ঘটনা ঘটে। যা জাপানের সমরবিদদের ভাবিয়ে তুলে। এশীয়-প্রশান্ত মহাসাগরীয় অঞ্চলে যুক্তরাষ্ট্রের কাছে একের পর এক হার ও রাশিয়ার যুদ্ধ প্রস্তুতির খবরে জাপানের মনোবল ভেঙ্গে যায় এবং জাপান মিত্রশক্তির কাছে স্বেচ্ছায় আত্মসমর্পণ করে।এই আত্মসমর্পণের ফলে জাপানের সাম্রাজ্যবিস্তারের স্বপ্নস্বাদ মিটে যায়। কিন্তু এই ব্যাপক যুদ্ধ সক্ষমতার মাধ্যমে মাধ্যমে জাপান তার প্রাযুক্তিক ও সামাজিক সম্পদের উৎকর্ষতা সম্পর্কে দুনিয়াকে জানান দেয়।জাপান মেইজি বিপ্লবের পর থেকে আপাত:গণতান্ত্রিক ব্যবস্থায় অফুরন্ত সামাজিক সম্পদ অর্জন করে, তা সামাজিক সম্পদ হিসাবে সমাজে নিহিত থাকে। যুদ্ধে হেরে যাওয়ার পর, এই অন্তর্নিহিত শক্তিকে কাজে লাগিয়ে জাপান পণ্য ও সেবা উৎপাদনে মনযোগ দেয়। তখন গুণ ও মানের কারণে বিশ্বজুড়ে জাপানি পণ্যের বাজার সৃষ্টি হয়। ফলশ্রুতিতে জাপানের মোট দেশীয় উৎপাদনের প্রবৃদ্ধি ঘটতে থাকে, যে কারণে বিশ্বযুদ্ধ সমাপ্তির এক দশকের মধ্যেই জাপান শক্তিশালী অর্থনৈতিক ভিত্তির উপর দাঁড়িয়ে যায়। তারপর থেকে জাপানের অগ্রগতি আর থেমে না থেকে তা উত্তরোত্তর বৃদ্ধি পাচ্ছে। উক্ত আলাচনায় মেইজি বিপ্লবোত্তর কাল থেকে কালক্রমে সংঘটিত জাপানের রাজনৈতিক, সামরিক, সামাজিক ও ধর্মীয় বিবর্তনের সাথে অর্থনৈতিক উন্নয়নের চিত্র ফুটে উঠেছে। উক্ত আলাচনা থেকে একটি বিষয় স্পষ্ট যে, আড়াই শতাব্দী জুড়ে বিরাজমান বদ্ধ জাপান মেইজি বিপ্লব সংঘটিত হওয়ার অর্ধশতাব্দীর মধ্যেই সাম্রাজ্যবাদী জাপানে পরিণত হয়। জাপানের এই সাম্রাজ্যবাদী জাপান হয়ে উঠার পিছনে অনেকগুলো সামাজিক শক্তি কাজ করেছে। এই সামাজিক শক্তিগুলো জাপান সমাজের ভেতর থেকে নানান রাজনৈতিক, সামরিক, জ্ঞানীয় সামাজিক ও ধর্মীয় বিবর্তনের মাধ্যমে লাভ করেছে। নানা ঘাত-প্রতিঘাতের মধ্যেও এই সামাজিক শক্তিগুলো অর্থনৈতিক উন্নয়নের শক্তি হিসাবে জাপানের সমাজে মিশে আছে। কাজেই কোনো দেশ ও সমাজের শিল্প উন্নয়ন ও অর্থনৈতিক উন্নয়নকে অন্যান্য সামজিক উন্নয়ন থেকে বিচ্ছিন্ন করে দেখার সুযোগ নেই।       ৫.বাঙ্গলাদেশের সামাজিক-রাজনৈতিক বিবর্তনএখানে, বাঙ্গলাদেশ=বাংলাদেশ, ভারতের পশ্চিমবঙ্গ ও আসাম, ত্রিপুরা, বিহার ও ঝাড়খণ্ডের কিয়দংশ] উন্নয়ন একটি ব্যাপক ধারণা। কিন্তু জাইকাউন্নয়ন বলতে অর্থনৈতিক উন্নয়নকে বুঝিয়ে থাকে; আবার অনেকে শুধুমাত্র ভৌত অবকাঠামোর উন্নয়নকে বুঝে থাকেন। জাইকা মূলত ভৌত অবকাঠামোর উন্নয়নে প্রয়োজনীয় অর্থনৈতিক ও প্রাযুক্তিক সহায়তা প্রদান করে থাকে। কিন্তু জাপান কোনো দেশ বা সমাজকে নিজ থেকে ভৌত অবকাঠামো নির্মাণ ও উন্নয়নে সহায়তা করে না। যদিও জাপানের সমাজের ভিতরে নিজেদের ভৌত অবকাঠামো নির্মাণ ও উন্নয়নের অফুরন্ত শক্তি নিহিত রয়েছে। অপরপক্ষে বাংলাদেশের সমাজের ভিতরে ভৌত অবকাঠামো নির্মাণ ও উন্নয়নের তেমন কোনো শক্তি নেই। এই শক্তিহীনতা বাংলাদেশের অন্যদেশের উপর পরনির্ভরশীলতা এনে দিয়েছে। সেজন্য বাংলাদেশকে অন্য দেশের পরিকল্পনা ও প্রযৌক্তিক সহয়তা নিয়ে ভৌত অবকাঠামো গড়তে হচ্ছে। অর্থাৎ অর্থ-সম্পদ হলো দেশের, কিন্তু পরিকল্পনা ও প্রযুক্তিহচ্ছে বিদেশের–এই নীতিতে বাংলাদেশের ভৌত অবকাঠামোগুলো গড়ে উঠছে। এই অবকাঠামো উন্নয়নের ফলে, সামাজিক ও অর্থনৈতিক গতিশীলতা বৃদ্ধি পাচ্ছে। এই অর্থে জাপানের সহায়তার নির্মিত ভৌত কাঠামো দেশের অর্থনৈতিক উন্নয়নে সহায়ক ভূমিকা পালন করছে। যদিও প্রকৃত উন্নয়ন হলো একটি সমাজের সার্বিক উন্নয়ন। এই সার্বিক উন্নয়ন বলতে রাজনৈতিক, সাংস্কৃতিক, জ্ঞানীয়, ভাষিক ও প্রাযুক্তিক উন্নয়ন। অর্থনীতির ভাষায় এই উন্নয়নকে আর্থ-সামাজিক উন্নয়ন বলে ব্যাখ্যা করা হয়। কিন্তু সার্বিকভাবে উন্নয়ন হলো রাজনৈতিক, সাংস্কৃতিক, জ্ঞানীয়, ভাষিক ও প্রাযুক্তিক উন্নয়ন। ষোড়শ শতাব্দীর প্রারম্ভকাল থেকে জাপানে সংঘটিত রাজনৈতিক পট পরিবর্তনের ধারায় প্রতিবারই রাজনৈতিক, সাংস্কৃতিক, জ্ঞানীয়, ভাষিক ও প্রাযুক্তিক উন্নয়ন ঘটতে থাকে। কিন্তু বাংলাদেশে গত কয়েক শতাব্দী ধরে রাজনৈতিক পট পরিবর্তনের ধারায় বিদেশি রাজনৈতিক আধিপত্যে রাজনৈতিক, সাংস্কৃতিক, জ্ঞানীয়, ভাষিক ও প্রাযুক্তিক উন্নয়নের ধারা শুধু ব্যাহতই হয়েছে। অবশেষে অনেক কিছু হারিয়ে পূর্বতন বাঙ্গলাদেশের অংশ বিশেষ বাংলাদেশ হিসাবে ১৯৭১ খ্রিষ্টাব্দে স্বাধীনতা লাভ করে। বাঙ্গলাদেশ প্রতিষ্ঠিত হওয়ার প্রাথমিক পর্যায়ে ৮ম শতাব্দীতে পাল শাসকগণ প্রথম পর্যায়ে বৌদ্ধ ধর্মকে ও পরবর্তী পর্যায়ে বৌদ্ধ ও হিন্দু ধর্মকে ব্যবহার করে জঙ্গলাকীর্ণ ও জলাকীর্ণ অঞ্চলে ইতস্তত বিক্ষিপ্ত নৃগোষ্ঠীসমূহকে একটি বৃহৎ সমাজব্যবস্থায় আনয়নের প্রয়াস নেয়। এর মাধ্যমে স্থানীয় নৃগোষ্ঠীসমূহের আর্যায়ন শুরু হয়। এই ধারা অব্যাহত থাকাকালে বাঙ্গলা তুর্কি-আফগান মুসলিম শাসনাধীনে নিপতিত হয়। সে সময় আর্যায়ন ব্যাহত হয়। কিন্তু ১৩৫২ খ্রিষ্টাব্দে বাঙ্গলা স্বাধীন রাষ্ট্র হিসাবে প্রতিষ্ঠিত হয়। তখন দেশে ছিলো রাজতন্ত্র ও বাঙ্গলাদেশের নাম ছিলো বাঙ্গলা সালতানাত। রাজধানী ছিলো গৌড়ে। বাঙ্গলা সালতানাত প্রতিষ্ঠিত হলে ভক্তিবাদী ধর্মীয়-সাংস্কৃতিক আন্দোলন শুরু হয়। আনুষ্ঠানিক সংস্কৃতি আয়োজনের মাধ্যমে সুফী ইসলাম ধর্ম ও বৈষ্ণব হিন্দু প্রচার ও প্রসারের আন্দোলন শুরু হয়। এই আন্দোলনের ফলে ক্ষুদ্র ক্ষুদ্র নৃগোষ্ঠীসমূহকে একটি বৃহত্তর সমাজে আত্তীকরণের প্রক্রিয়া ত্বরাণিত হয়। ১৫৭৬ খ্রিস্টাব্দে মোগল আগ্রাসনে বাঙ্গলা সালতানাত বিলুপ্ত হয়। বাঙ্গলার রাজনৈতিক শক্তি কেন্দ্র গৌড় থেকে দিল্লিতে স্থানান্তরিত হয়। মোগল অধিকারে বাঙ্গলার রাজনৈতিক, সাংস্কৃতিক, জ্ঞানীয়, ভাষিক ও প্রাযুক্তিক ভিত নড়বড়ে হয়ে যায়। দু’শত বছর ধরে মোগল শাসন চলাকালে বাঙ্গলার তেমন কোনো রাজনৈতিক, সাংস্কৃতিক, জ্ঞানীয়, ভাষিক ও প্রাযুক্তিক উন্নয়ন ঘটেনি। কিন্তু মোগল সাম্রাজ্য তার কেন্দ্রে দুর্বল থেকে দুর্বলতর হতে থাকে। মোগল শাসনামলের শেষদিকে মোগলদের পক্ষে বাঙ্গলার ক্ষমতায় অধিষ্ঠিত ছিলো নিজামত প্রাপ্ত নওয়াবগণ। সে সময় পর্তুগিজ, দিনেমার, ফরাসি ও ইংরেজ ইত্যাদি শক্তি বাঙ্গলায় হানা দিতে থাকে। অন্যদিকে দেশের উত্তর ও দক্ষিণ প্রান্ত যথাক্রমে মারাঠা ক্ষাত্রশক্তি ও মগ-পর্তুগীজ মিলিত সমর শক্তির নিয়ন্ত্রাধীনে চলে যায়। মোগল সাম্রাজ্যের কেন্দ্র থেকে কোনো সামরিক সাহায্য নেই, আবার বাঙ্গলার তখনকার স্থানীয় রাজধানী মুর্শিদাবাদেও তেমন কোনো সামরিক শক্তি গড়ে উঠেনি। এই সুযোগে ব্রিটিশ বেনিয়া শক্তি বাঙ্গলার রাষ্ট্র ক্ষমতা দখল করে। ৬. বাংলাদেশে ঔপনিবেশিক শক্তির থাবা ও আর্থনীতির চালিকা শক্তির বিপরীত ঘূর্ণন১৭৫৭ খ্রিষ্টাব্দে ব্রিটিশ বেনিয়া শক্তি বাঙ্গালাদেশ দখলের পর, এ দেশের রাজনৈতিক, সাংস্কৃতিক, জ্ঞানীয়, ভাষিক ও প্রাযুক্তিক অবকাঠামো ধ্বংসের উদ্যোগ নেয়। তারা এ দেশকে শাসন ও শোষণ করতে ইউরোপীয় ধারায় সামন্ততন্ত্র প্রতিষ্ঠার উদ্যোগ গ্রহণ করে। ফলশ্রুতিতে দেশে একটি পোষ্য সামন্ত প্রথার তল্পিবাহক অভিজাত গোষ্ঠী সৃজনের প্রক্রিয়া শুরু হয়। এই  অভিজাত গোষ্ঠীর কাজ ছিলো দেশের মানুষকে অর্থনৈতিকভাবে শোষণ করে, সেই শোষিত অর্থ ইংরেজদের হাতে তুলে দেয়া। কাজেই দু’শ বছর (১৭৫৭-১৯৪৭ খ্রিষ্টাব্দ) ধরে শাসন ও শোষণের ফলে বাঙ্গলার নিজস্ব সামাজিক শক্তি ধ্বংস হয়ে যায়। এ সময়ে ব্রিটিশদের পোষ্য সামন্ততন্ত্রের দেশীয় সামাজিক-রাজনৈতিক গোষ্ঠী হিসাবে যে অভিজাত গোষ্ঠী গড়ে উঠে, তারা তাদের আবাসস্থল হিসাবে কলকাতা শহরকে বেছে নেয়। ব্রিটিশ সরকার কলকাতায় পাশ্চাত্য ধারার শিক্ষাব্যবস্থা ও প্রশাসনিক ব্যবস্থা গড়ে তুললে, কলকাতা কেন্দ্রিক উক্ত অভিজাত গোষ্ঠীর মধ্যে ইউরোপীয় জ্ঞান-বিজ্ঞান চর্চা শুরু হয়। তাই তাদের মধ্যে স্বাধীনতার চেতনাবোধ জন্ম নেয়। কিন্তু যাদের মধ্যে স্বাধীনতাবোধ জন্ম নেয়, তাদের মধ্যে আবার হিন্দু-মুসলমান বিভেদ বোধটি গড়ে উঠে। কাজেই তখন হিন্দু-মুসলমান বিভেদের কারণে বাঙ্গলা ভাগ হওয়ার প্রক্রিয়া শুরু হয়। অবশেষে ১৯৪৭ খ্রিস্টাব্দে বাঙ্গলা ভাগ হয়। বাঙ্গলা ভাগের মাধ্যমে বর্তমান বাংলাদেশ অংশটি পূর্ব-পাকিস্তান নামে মুসলমান জাতীয়তাবাদের ভিত্তিতে ব্রিটিশ ইণ্ডিয়ার মুসলমানদের জন্য সৃষ্ট আবাস ভূমি পাকিস্তানের অঙ্গীভূত হয়। ফলশ্রুতিতে রাজনৈতিক, সাংস্কৃতিক, জ্ঞানীয়, ভাষিক ও প্রাযুক্তিক দিক থেকে এগিয়ে থাকা বাঙ্গলার আলোকিত অংশটি পশ্চিমবঙ্গের অধিবাসী হিসাবে ভারতীয় যুক্তরাষ্ট্রে অন্তর্ভুক্ত হয়ে পড়ে। এমনিতেই দু’শ বছরের ইংরেজ শাসনে বাঙ্গলার সামাজিক শক্তিসমূহ ছিলো ম্রিয়মাণ, তার উপর বাঙ্গলা ভাগের ফলে পূর্ব-পাকিস্তান (বাংলাদেশ)-এর রাজনৈতিক, সাংস্কৃতিক, জ্ঞানীয়, ভাষিক ও প্রাযুক্তিক শক্তি নিঃশেষ হয়ে পড়ে। পূর্ব-পাকিস্তানে তখন ব্রিটিশ শাসক ও শোষক গোষ্ঠীও নেই, আবার ব্রিটিশদের পোষ্য স্থানীয় অভিজাত শ্রেণির (যারা হিন্দু) সবাই কলকাতায় স্থানান্তরিত হয়েছে। তখন এক ধরনের রাজনৈতিক শূন্যতার সৃষ্টি হয়। সামাজিক স্তরবিন্যাসেও দেখা যায় বিপর্যয়। এই উপরের স্তরে স্থান করে নিতে ব্রিটিশ ভারত থেকে পশ্চিম পাকিস্তানে প্রত্যাগত আর্য মুসলমানগণ অভিজাত শ্রেণির অংশ হতে উঠেপড়ে লাগে। সে সময়এ দেশীয় স্থানীয় শিক্ষিত কৃষক ও ক্ষুদ্র ব্যবসায়ী শ্রেণিও সামাজিক স্তরবিন্যাসের উপরের স্তরে স্থান করে নিতে প্রয়াসী হয়। তখন বাধে নতুন দ্বন্দ্ব। সেই দ্বন্দ্বে পূর্ব-পাকিস্তানের অধিবাসীদের মধ্যে বাঙ্গালী জাতীয়তাবোধ জাগ্রত হয়। তখন তারা বাংলা ভাষাকে জাতীয়তাবাদের প্রতীক হিসাবে ধার্য করে স্বাধীনতা আন্দোলন শুরু করে। রক্তক্ষয়ী সংগ্রামের ফলশ্রুতিতে বাংলাদেশ স্বাধীনতা লাভ করে। কিন্তু এই স্বাধীনতা যুদ্ধে দেশের রেল ও সড়ক যোগাযোগসহ সমস্ত অবকাঠামো ধ্বংস হয়ে যায়।শিল্প-কারখানা ও সামাজিক স্থাপনার সবকিছু লুট হয়ে যায়।সামাজিক স্তরবিন্যাসের উপরে অবস্থান ছিলো পাকিস্তানি ও এ দেশীয় পাকিস্তানপন্থী অভিজাতদের দখলে। কিন্তু পাকিস্তানের ভাঙ্গনের ফলে এই শ্রেণিটি অস্তিত্ব সঙ্কটে পড়ে। ৭. বাংলাদেশের শিক্ষাব্যবস্থার দুরাবস্থা ও উন্নয়ন সহায়ক সামজিক শক্তি সৃজনে প্রতিবন্ধকতাজাইকার ভিডিওতে উন্নয়নের জন্য সার্বজনীন জাতীয় শিক্ষাব্যবস্থাকে পূর্বশর্ত হিসাবে চিহ্নিত করা হয়েছে। কিন্তু দেশে কোনো সার্বজনীন জাতীয় শিক্ষাব্যবস্থা গড়ে উঠেনি। দেশের শিক্ষাব্যবস্থা বাংলা মাধ্যম, কওমি মাদ্রাসা, আলিয়া মাদ্রাসা, English Version ও English Medium ইত্যাদি পাঁচভাগে বিভক্ত। অর্থাৎ সরকারি শিক্ষাব্যবস্থা অথবা সরকার অনুমোদনে প্রর্বতিত শিক্ষাব্যবস্থা জাতির মধ্যে সংহতি ও ঐক্য সৃষ্টির পরিবর্তে ও ভাঙ্গন সৃষ্টি করছে। আবার দেশব্যাপী বিদ্যালয় ও কলেজ পর্যায়ে বিজ্ঞান পরীক্ষাগার ও খেলার মাঠ থাকার কথা থাকলেও, অধিকাংশ বিদ্যালয় ও কলেজ ও বিশ্ববিদ্যালয়ে পরীক্ষাগার ও খেলার মাঠ নেই। এই সীমাবদ্ধতার জন্য হাতে-কলমে বিজ্ঞান শিক্ষা কার্যক্রম অনুষ্ঠিত হচ্ছে না। ব্যবহারিক পরীক্ষা অনুষ্ঠিত হওয়ার কথা থাকলেও, ফাঁকিঝুকি দিয়ে পরীক্ষা পাশের ব্যবস্থা করা হয়ে থাকে। এই জ্ঞানীয় ও প্রাযুক্তিক কার্যক্রমে ফাঁকিঝুকির কারণে, দেশে বিজ্ঞান চর্চার সংস্কৃতি তৈরি হচ্ছে না। জাপানের বিশ্ববিদ্যালয় পর্যায়ে শিক্ষা ও গবেষণা কার্যক্রমের সূচক হিসাবে গবেষণা সন্দর্ভের মান ও সংখ্যাকে বিবেচনায় নেয়া হলেও, বাংলাদেশের বিশ্ববিদ্যালয়সমূহে এ সব সূচককে পাত্তা দেওয়া হয় না। কাজেই বিশ্ববিদ্যালয়ে জ্ঞানচর্চা হচ্ছে কি-না তা স্পষ্ট নয়। কিন্তু উচ্চশিক্ষা কার্যক্রম সুষ্ঠুভাবে সম্পাদনের পূর্বশর্ত হলো গবেষণা। শিক্ষাব্যবস্থায় এ ধরনের বিপর্যয়ের ফলশ্রুতিতে দেশের অবকাঠামো তৈরিতে বিদেশি বিজ্ঞানী ও প্রযুক্তিবিদের উপর নির্ভর করতে হচ্ছে।অন্যদিকে জাপানে খেলাধুলা ও সাংস্কৃতিক কর্মকাণ্ড শিক্ষা কার্যক্রমের অঙ্গীভূত, যে কারণে জাপানে সামাজিকীকরণ ও সামাজিক আত্তীকরণ যথাযথভাবে সম্পন্ন হয়। কিন্ত বাংলাদেশের শিক্ষাব্যবস্থার সব স্তরেই এসব খেলাধূলা ও সাংস্কৃতিক কর্মকাণ্ডের জন্য প্রয়োজনীয় অবকাঠামো নেই, আবার যেখানে অবকাঠামো রয়েছে সেখানেও এগুলো অনুষ্ঠিত হয় না। ফলশ্রুতিতে উদীয়মান জনগোষ্ঠীর মধ্যে সাংগাঠনিক শক্তি গড়ে উঠে না। উপরন্তু প্রয়োজনীয় শারীরিক ও মানসিক গঠন সম্পন্ন হয় না।   ৮. জাপানের উন্নয়ন অভিজ্ঞতা থেকে বাংলাদেশের যা শিক্ষণীয় পূর্বতন বাঙ্গলা সালতানাত ভেঙ্গেচুড়ে ১৯৭১ খ্রিষ্টাব্দে এ দেশ বাংলাদেশ হিসাবে স্বাধীনতা লাভ করে বটে, কিন্তু রাষ্ট্র গঠনের নিয়ামকসমূহের অনুপস্থিতি থাকায় বাংলাদেশ তার প্রতিষ্ঠাকালেই রাষ্ট্র হিসাবে ঝুঁকির মধ্যে পড়ে এবং এখনও ঝুঁকির মধ্যে রয়েছে। রাষ্ট্র হিসাবে সংগঠিত হতে দেশের ভিতর থেকে যে সব রাজনৈতিক, সাংস্কৃতিক, জ্ঞানীয়, ভাষিক ও প্রাযুক্তিক শক্তি সঞ্চিত হওয়া প্রয়োজন, তা এখনও সৃজ্যমান। কাজেই জাইকার তৈরিকৃত আধুনিকায়নের সপ্ত অধ্যায় ভিডিওতে মেইজি বিপ্লব থেকে শুরু করে চলমান জাপানের যে বিকাশের কথা ইঙ্গিত করা হয়েছে, বাংলাদেশের ইতিহাসে উন্নয়নের পক্ষে সে রকম রাজনৈতিক, সাংস্কৃতিক, জ্ঞানীয়, ভাষিক ও প্রাযুক্তিক বিকাশ ঘটেনি বরং ব্রিটিশ শাসন-শোষণের কবলে পড়ে বাংলাদেশের রাজনৈতিক, সাংস্কৃতিক, জ্ঞানীয়, ভাষিক ও প্রাযুক্তিক উপাদানসমূহের বিয়োজন ঘটেছে। তা সত্ত্বেও আশার কথা এই যে, বিদেশে কর্মরত শ্রমিকদের পাঠানো অর্থে অর্থনীতির গতি ফিরেছে। তবে তা দিয়ে প্রয়োজনীয় সাংস্কৃতিক, জ্ঞানীয়, ভাষিক ও প্রাযুক্তিক সংস্কৃতি গড়ে উঠছে না। তাদের পাঠানো অর্থে অনেক ভৌত অবকাঠামো গড়ে উঠছে, কিন্তু সেসব অবকাঠামো থেকে ইপ্সিত পণ্য ও সেবা উৎপাদিত হচ্ছে না। তাই দেশের উন্নয়নে প্রয়োজনীয় সামাজিক শক্তি দেশের ভিতর থেকে সৃষ্টি হচ্ছে না। কাজেই দেশের অর্থনৈতিক উন্নয়নে সহায়ক প্রয়োজনীয় সাংস্কৃতিক, জ্ঞানীয়, ভাষিক ও প্রাযুক্তিক সংস্কৃতি গড়ে তুলতে জাপানের আদলে নিচের কার্যক্রমগুলো শুরু করা প্রয়োজন:   ১) জাপানে জাতীয় দিবসগুলো জাতীয় চেতনা কর্ষণে সহায়ক সামাজিক-সাংস্কৃতিক অনুষ্ঠানের মাধ্যমে যথাযোগ্য মর্যাদায় পালন করা হয়। জাতীয় দিবসসমূহ সামাজিক-সাংস্কৃতিক কর্মকাণ্ডের মাধ্যমে পালন করা হলে, দেশে জাতীয় চেতনাবোধ ও জাতীয় সংহতি গড়ে উঠে। কিন্তু বাংলাদেশে জাতীয় দিবসগুলোতে মানুষ অলস জীবনযাপন করে। অন্যদিকে, ধর্মীয় অনুষ্ঠানের দিবসগুলোতে মানুষ ব্যাপক হারে অংশগ্রহণ করে, এর ফলে জাতীয় চেতনা ও ধর্মীয় চেতনা অঙ্গীভূত হয়ে পড়েছে। এ ধরনের ধর্মীয়-সংস্কৃতি অতিশুদ্ধতার চিন্তা-চেতনা জন্ম দিচ্ছে, যা ধর্ম রাষ্ট্র গঠনে সহায়ক চিন্তাশক্তি বিকাশে ব্যবহৃত হচ্ছে। কিন্তু জাতীয় দিবসগুলোতে শিক্ষা প্রতিষ্ঠান এবং সরকারি ও বেসরকারি প্রতিষ্ঠানে সামাজিক-সাংস্কৃতিক কার্যক্রম যথাযথভাবে অনুষ্ঠিত হলে, দেশবাসীদের জাতীয় চেতনা বিকশিত হবে। কাজেই জাতীয় দিবসসমূহ সামাজিক-সাংস্কৃতিক অনুষ্ঠান আয়োজনের মাধ্যমে যথাযোগ্য মর্যাদায় পালন করা বাঞ্ছনীয়। ২) জাপানের অর্থনৈতিক উন্নয়নে সহায়ক জ্ঞানীয় কার্যক্রম পরিচালনা করতে মেইজি বিপ্লবের পর, মেইজি রাজতন্ত্র মাতৃভাষায় সার্বজনীন একক শিক্ষাব্যবস্থা চালু করে। কারণ মেইজি বিপ্লবের মূল চেতনা ছিলো, একক ভাষায় সার্বজনীন জাতীয় শিক্ষাব্যবস্থা চালু করা। সেজন্য সরকারি প্রচেষ্টায় তখন জাপানি প্রমিত ভাষার সৃষ্টি করা হয়। এই প্রমিত ভাষা সৃষ্টি হলে, মাতৃভাষায় শিক্ষা কার্যক্রম চালু করা হয়। ফলশ্রুতিতে দেশের জনগণ জ্ঞানীয় কার্যক্রমে সমভাবে যুক্ত সক্ষম হয়। ফলশ্রুতিতে এই জ্ঞানীয় কার্যক্রম দেশের উন্নয়নে যুক্ত হয়। কিন্তু বাংলাদেশে মাতৃভাষায় শিক্ষার সুযোগ থাকা সত্ত্বেও, মাতৃভাষা বাংলায় শিক্ষাব্যবস্থা কায়েম না করে, সরকারি ব্যবস্থাপনায় ইংরেজি শিক্ষাব্যবস্থা চালু করা হয়েছে। শিক্ষানীতিতে ইংরেজি ভাষাকে বাংলার সমান গুরুত্ব দেয়া হয়েছে। এই শিক্ষানীতির নিরিখে English version শিক্ষাব্যবস্থা প্রতিষ্ঠা করা হয়েছে। অর্থাৎ ইংরেজি শিক্ষাব্যবস্থাকে বাংলা শিক্ষাব্যবস্থার বিকল্প শিক্ষাব্যবস্থা হিসাবে প্রতিষ্ঠা করা হয়েছে। তাছাড়া মূলধারার শিক্ষাব্যবস্থায় বাংলা-ইংরেজি দ্বি-স্বাক্ষরতা বিশিষ্ট শিক্ষাব্যবস্থা চালু করা হয়েছে। এই ভাষা চিন্তায় দ্বিবিধ বিক্ষপ্তির কারণে শিক্ষক ও শিক্ষার্থীদের ইংরেজিতে দক্ষতা জন্মাচ্ছে না, আবার উচ্চমানের জ্ঞানীয় কার্যক্রমে প্রয়োজনীয় বাংলা ভাষায় দক্ষতা জন্মাচ্ছে না। এভাবে শিক্ষাব্যবস্থায় প্রবর্তিত বিজাতীয় ইংরেজি ভাষায় অদক্ষতা ও অর্থনৈতিক অসামর্থ্যের কারণে, জনগোষ্ঠীর একটি বড়ো অংশ শিক্ষা ও জ্ঞানীয় কার্যক্রমে অংশগ্রহণ করতে পারছে না। ফলশ্রুতিতে ইংরেজি ব্যবহারের ফলে জনগোষ্ঠীর একটি বড়ো অংশ জ্ঞানীয় কার্যক্রমে অবদান রাখতে পারছে না। কাজেই বাংলাদেশে ভাষাগত দক্ষতা বৃদ্ধিতে সহায়ক ভাষা শিক্ষাব্যবস্থা চালুর করতে উদ্যোগ নেয়া প্রয়োজন। এই উদ্যোগ সফল হবে যদি দ্বি-স্বাক্ষরতা বিশিষ্ট ভাষা শিক্ষাব্যবস্থা থেকে বেরিয়ে, প্রথমে মাতৃভাষা ও পরবর্তীতে বিদেশি ভাষা-এই নীতি অনুসরণে ভাষা শিক্ষাব্যবস্থা চালু করার হয়। আবার ভাষা শিক্ষাব্যবস্থার উদ্দেশ্য যেহেতু ভাষাগত দক্ষতা অর্জন। সেজন্য ভাষা শিক্ষাব্যবস্থায় শিক্ষক নিয়োগ ও শিক্ষার্থী ভর্তি ও উপরের শ্রেণিতে উত্তীর্ণ হতে দক্ষতা ভিত্তিক পরীক্ষা পদ্ধতি চালু করা প্রয়োজন।৩)জাপানের শিক্ষাপ্রতিষ্ঠানসমূহে সাংবাৎসারিকভাবে অনুষ্ঠিত সামাজিক ও সাংস্কৃতিক কর্মকাণ্ড অনুষ্ঠানের রেওয়াজ রয়েছে। যে কারণে জাপানিদের মধ্যে স্বতঃস্ফূর্তভাবে সাংগাঠনিক শক্তি গড়ে উঠে। এই সাংগাঠনিক শক্তি জাপানের সামাজিক সম্পদ হিসাবে জাপানের আর্থিক, বাণিজ্যিক ও শিল্প প্রতিষ্ঠানের ব্যবস্থাপনায় প্রযোজিত হয়ে থাকে। কিন্তু বাংলাদেশে উক্ত ধরনের কর্মকাণ্ড তেমন একটা অনুষ্ঠিত হয় না বলে, বাংলাদেশের শিক্ষাব্যবস্থা সাংগাঠনিক ক্ষমতা উৎপাদনে ভূমিকা রাখতে পারছে না। এই সাংগাঠনিক শক্তির ঘাটতির কুপ্রভাব দেশের আর্থিক, বাণিজ্যিক ও শিল্প প্রতিষ্ঠানসমূহের ব্যবস্থাপনায় প্রতিফলিত হয়ে থাকে। বেসরকারি আর্থিক, বাণিজ্যিক ও শিল্পপ্রতিষ্ঠানসমূহ তাদের নিজস্ব মানব সম্পদ নিয়োগ ও উন্নয়ন নীতিমালার কারণে সমস্যাগুলো উৎরাতে পারে। কিন্তু সরকারি আর্থিক, বাণিজ্যিক ও শিল্প প্রতিষ্ঠানসমূহে এই অব্যবস্থাপনা ব্যাপক আর্থিক ও সময়ের ক্ষতি ও অপচয় বয়ে আনে। বাংলাদেশে গঙ্গা-কপোতাক্ষ সেচপ্রকল্পের মতো সেচপ্রকল্প অথবা বাংলাদেশ বিমানের মতো বাণিজ্যিক প্রতিষ্ঠান অথবা উচ্চ শিক্ষাপ্রতিষ্ঠান বিনিয়োগের অনুপাতে পণ্য উৎপাদন করতে পারছে না। স্বাস্থ্যখাতের অবস্থাও অনুরূপ। স্বাস্থ্যখাতের অব্যবস্থাপনার কারণে দেশে প্রয়োজনীয় স্বাস্থ্যসেবা উৎপাদন হচ্ছে না। আবার স্বাস্থ্যখাতের জন্য বরাদ্দকৃত অর্থ দুর্নীতি ও দুর্বল ব্যবস্থাপনার কারণে চিকিৎসক, প্রশাসন ও ঠিকাদারদের পকেটে চলে যাচ্ছে। প্রতিটি সরকারি হাসপাতাল বা চিকিৎসাকেন্দ্রের পাশেই ডাক্তারদের মালিকানায় গড়ে উঠেছে পাতি হাসপাতাল। কাজেই দেশের মানুষ স্বাস্থ্যসেবার জন্য বিদেশে পাড়ি জমাচ্ছে। ফলশ্রুতিতে দেশের স্বাস্থ্যব্যবস্থা পরিচালনায় বরাদ্দকৃত অর্থের অপচয় ও বিদেশে চিকিৎসা বাবদ ব্যয়িত অর্থের অপচয়-এই দু’ভাবে দেশের অর্থ বিনষ্ট হচ্ছে। অথচ স্বাস্থ্যব্যবস্থায় অব্যবস্থাপনা সুস্থ জাতি গঠনের প্রতিবন্ধকতা সৃষ্টি করছে। তাই বাংলাদেশের অর্থনৈতিক উন্নয়নে সহায়ক সামাজিক শক্তি সৃজনে সুষ্ঠু স্বাস্থ্যব্যবস্থা প্রবর্তন করা প্রয়োজন। সেজন্য ইপ্সিত এই স্বাস্থ্যব্যবস্থা সৃজনে সহায়ক কোমল অবকাঠামো তৈরি করা প্রয়োজন। ৪) জাপানে মেইজি বিপ্লবত্তোরকাল থেকে এখন পর্যন্ত বিভিন্ন মন্ত্রণালয়ের অধীনস্থ জাতীয় ইনস্টিটিউট ও একাডেমীসমূহ জাতীয় পরিকল্পনা প্রণয়নে সহায়ক গবেষণা কর্মকাণ্ড পরিচালনা হয়ে আসছে। সেখানে স্থায়ী ও অস্থায়ী গবেষকগণ গবেষণায় রত থাকেন।ফলশ্রুতিতে জাপানের প্রত্যেক খাতের পরিকল্পনা প্রণয়নে প্রয়োজনীয় চিন্তকবর্গ (Think-tank) গড়ে উঠছে। এই চিন্তকবর্গ সবধরনের জাতীয় মহাপরিকল্পনা প্রণয়নে সহায়ক শক্তি হিসাবে কাজ করে। কিন্তু বাংলাদেশের বিভিন্ন মন্ত্রণালয়ের অধীনস্থ যেসব জাতীয় ইনস্টিটিউট ও একাডেমিসমূহ রয়েছে, সেগুলো প্রশাসনিক কর্মকর্তারা পরিচালনা করেন। সেখানে প্রশিক্ষণ কার্যক্রম ব্যতীত, তেমন কোনো গবেষণা কার্যক্রম অনুষ্ঠিত হয় না। কাজেই বিশ্ববিদ্যালয়ের শিক্ষা কার্যক্রম থেকে বেরিয়ে আসা স্নাতকদের মেধা জাতীয় উন্নয়নে সহায়ক জ্ঞানীয় কার্যক্রমের ধারায় যুক্ত হতে পারছে না। ফলশ্রুতিতে বাংলাদেশের অভ্যন্তর থেকে জাতীয় মহাপরিকল্পনা তৈরিতে সহায়ক চিন্তকবর্গ তৈরি হচ্ছে না। কাজেই বিভিন্ন মন্ত্রণালয়ের অধীনস্থ জাতীয় ইনস্টিটিউট ও একাডেমিসমূহ জাতীয় পরিকল্পনা প্রণয়নে সহায়ক গবেষণা কর্মকাণ্ড যেনো অনুষ্ঠিত হয়, সেজন্য এসব প্রতিষ্ঠানে কোমল অবকাঠামো ঢেলে সাজানো প্রয়োজন। এই উদ্যোগের অংশ হিসাবে প্রত্যেক মন্ত্রণালয়ের মেধাবী কর্মকর্তাদের গবেষণাকর্মে অংশগ্রহণের সুযোগদানের জন্য অতিরিক্ত গবেষণা ভাতা সুবিধাযুক্ত ১/২ বছর মেয়াদী শতশত গবেষক পদ সৃষ্টি করা প্রয়োজন।৫) জাপানের সামাজিক, সাংস্কৃতিক, আর্থিক, বাণিজ্যিক ও শিল্প প্রতিষ্ঠানসমূহের প্রশাসনিক পদে সাধারণত বিভিন্ন মন্ত্রণালয়ের অধীনস্থ জাতীয় ইনস্টিটিউট ও একাডেমিসমূহে গবেষণায় পারদর্শিতা দেখানো জ্ঞানদীপ্ত ও কর্মঠ কর্মকর্তাদের নিয়োগ দেয়া হয়। কিন্তু বাংলাদেশের এসব প্রতিষ্ঠানসমূহের প্রশাসনিক পদে রাজনৈতিক বিবেচনায় নিয়োগ দেয়া হয়ে থাকে। সেজন্য প্রতিষ্ঠানসমূহ পরিচালনায় কোনো মেধা ও কর্মকুশলতার প্রভাব পরিলক্ষিত হয় না। কিন্তু বিভিন্ন মন্ত্রণালয়ের অধীনে জাতীয় ইনস্টিটিউট ও একাডেমিসমূহ জাতীয় পরিকল্পনা প্রণয়নে সহায়ক গবেষণা কর্মকাণ্ড অনুষ্ঠানের সুযোগ সৃষ্টি করা হলে এবং সেখান থেকে বেরিয়ে আসা জ্ঞানদীপ্ত ও কর্মকুশলীদের প্রশাসনিক পদে নিয়োগ দেয়া হলে, দেশব্যাপী বিস্তৃত প্রতিষ্ঠানসমূহের ব্যবস্থাপনা উন্নত হবে। ফলশ্রুতিতে অর্থ ও সময়ের অপব্যয় ও অপচয় হ্রাস পাবে। কাজেই জাতীয় প্রতিষ্ঠানসমূহের প্রশাসনিক পদে উক্ত জ্ঞানদীপ্ত ও কর্মকুশলী ব্যক্তিদের নিয়োগ দেয়া প্রয়োজন।  ৯. উপসংহারনিবন্ধের শুরুতেই যেমনটা আলোকপাত করা হয়েছে যে, অর্থনৈতিক উন্নয়ন রাজনৈতিক, সাংস্কৃতিক, জ্ঞানীয়, প্রাযুক্তিক ও ভাষিক উন্নয়ন ব্যতীত সম্ভব নয়। কিন্তু জাপানের অর্থনৈতিক উন্নয়ন সংঘটিত হয়েছে রাজনৈতিক, সাংস্কৃতিক, জ্ঞানীয়, ভাষিক ও প্রাযুক্তিক উন্নয়নের সাথে যুগপৎভাবে। অপরপক্ষে ঐতিহাসিক রাজনৈতিকপট পরিবর্তনের ধারায় বাংলাদেশে কোনো রাজনৈতিক, সাংস্কৃতিক, জ্ঞানীয়, ভাষিক ও প্রাযুক্তিক বিকাশ ঘটেনি। বাংলাদেশ স্বাধীন দেশ হিসাবে প্রতিষ্ঠিত হলেও, রাজনৈতিক অদূরদর্শিতা অথবা রাজনৈতিক শক্তির পাশ্চাত্যমুখীতার কারণে বাংলাদেশে এসব সার্বিক উন্নয়নে সহায়ক কর্মকাণ্ড সংঘটিত হচ্ছে না। কাজেই দেশে এখন বিদেশে শ্রম বিক্রয়ের মাধ্যমে আনীত অর্থ আছে, কিন্তু রাজনৈতিক, সাংস্কৃতিক, জ্ঞানীয়, ভাষিক ও প্রাযুক্তিক পশ্চাৎপদতার কারণে সেই সব অর্থ সুষ্ঠু অর্থনৈতিক উন্নয়নে বিনিয়োগ হচ্ছে না, বরং অপচয় হচ্ছে। এমতাবস্থায় একটি কথা স্পষ্ট যে, জাইকার উন্নয়ন বিষয়ক পরামর্শের মাধ্যমে এ দেশে অর্থনৈতিক উন্নয়নে সহায়ক সামাজিক শক্তি সৃষ্টি হচ্ছে না বরং জাইকার এই পরামর্শে জাইকারই লাভ হচ্ছে, কারণ জাইকার অর্থনৈতিক পরামর্শের মাধ্যমে তার দাতা হিসাবে গ্রহণযোগ্যতা বাড়ছে। জাইকার এই গ্রহণযোগ্যতার ফলে, বাংলাদেশ এখন জাইকার কাছ থেকে ভৌত অবকাঠামো উন্নয়নে প্রয়োজনীয় পরামর্শ ও ঋণ গ্রহণ করছে। এই কার্যক্রমে দাতা হিসাবে অবতীর্ণ হয়ে, জাইকা এখন জাপানের হয়ে বাংলাদেশ থেকে অর্থনৈতিকভাবে মুনাফা অর্জন করছে। ফলশ্রুতিতে বাংলাদেশ জাইকাসহ বিশ্বব্যাংক ও এশীয় উন্নয়ন ব্যাংক ইত্যাদির মতো দাতা সংস্থার উপর নির্ভরশীল হয়ে পড়ছে। এ থেকে প্রমাণিত হচ্ছে যে, বাংলাদেশের অর্থনৈতিক উন্নয়নে প্রয়োজনীয় নিজস্ব কোনো সামাজিক শক্তি নেই। কাজেই বাংলাদেশকে অর্থনৈতিকভাবে উন্নতি লাভ করতে হলে, জাপানের আদলে রাজনৈতিক, সাংস্কৃতিক, জ্ঞানীয়, ভাষিক ও প্রাযুক্তিক উন্নয়ন কার্যক্রম বৃদ্ধি করতে হবে।অধ্যাপক ডক্টর এ.বি.এম.রেজাউল করিম ফকির, পরিচালক, আধুনিক ভাষা ইনস্টিটিউট, ঢাকা বিশ্ববিদ্যালয়;  ভূতপূর্ব অতিথি শিক্ষক, টোকিও বিদেশবিদ্যা বিশ্ববিদ্যালয়, ভূতপূর্ব গবেষণা ফেলো, জাপান রাষ্ট্রভাষা ইনস্টিটিউটপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","3","https://bangla.dhakatribune.com/articles/opinion/page/3"
"1632474848-1029","https://bangla.dhakatribune.com/","মতামত","https://bangla.dhakatribune.com/articles/opinion","শালীনতা-অশালীনতা বোধের ব্যাপার, আপনি...","https://bangla.dhakatribune.com/opinion/2019/09/08/14717","অধ্যাপক সায়ীদের লেখায় কোথাও নারীর প্রতি বৈষম্যমূলক দৃষ্টিভঙ্গি পরিলক্ষিত হয়নি বরং নারীর সৌন্দর্য প্রকাশের অতিরঞ্জন দেখেছি।
অধ্যাপক আব্দুল্লাহ আবু সায়ীদের শাড়ি বিষয়ক লেখাটি পড়লাম, বারবার পড়লাম। বাঙালি মেয়েদের শাড়ি সবচেয়ে যৌনাবেদনপূর্ণ শালীন পোশাক, শরীরকে যতটুকু অনাবৃত রাখলে তা সবচেয়ে রহস্যচকিত হয়ে উঠে, শাড়ি তারই উপমা। যৌনাবেদনপূর্ণ অনুভূতি মানব মনের মৌলিক, শাশ্বত, প্রকৃতজ, স্বাভাবিক, সুপ্ত, অন্তর্নিহিত, নিগূঢ় ও সুস্থ এক ভালোবাসার অনুভূতি। এখানে শালীনতা অশালীনতার প্রশ্ন অবান্তর। বেশীরভাগ সমালোচকই শাড়িকে যৌনাবেদনপূর্ণ শালীন পোশাক বলায় আহত হয়েছেন, মানসপটে যৌন উত্তেজক কিছু কল্পনা করেছেন, তাদের চোখে লেখকের যৌনাকাঙ্খা ফুটে উঠেছে।কিছু সমালোচক সরাসরি অধ্যাপক সায়ীদকে সেক্সিস্ট অভিহিত করেছেন। আমার ধারণা এরা সেক্সিস্ট শব্দটা যথাযথ প্রয়োগ করেননি। সমালোচনার বিষয়বস্তু পড়লে মনে হয় sexually perverted বলতে গিয়ে তারা সেক্সিস্ট বলেছেন। সেক্সিস্ট (sexist) একটা ইংরেজি শব্দ, যেসব মানুষের আচরণে বিপরীতলিঙ্গের প্রতি বৈষম্যমূলক দৃষ্টিভঙ্গি পরিলক্ষিত হয় তাদেরকে সেক্সিস্ট নামে অভিহিত করা হয়। অধ্যাপক সায়ীদের লেখায় কোথাও নারীর প্রতি বৈষম্যমূলক দৃষ্টিভঙ্গি পরিলক্ষিত হয়নি বরং নারীর সৌন্দর্য প্রকাশের অতিরঞ্জন দেখেছি।নারীর প্রতি প্রেম, ভালোবাসা, স্নেহ, মমতা ও শ্রদ্ধাবোধের বহিঃপ্রকাশ থেকেই সৌন্দর্যের প্রকাশ, বর্ণনা। ডাগর ডাগর চোখ, আঙ্গুর লতার মত দেহ, দুধে আলতা রঙ, দীঘল গড়ন, চাঁপাকলির মত আঙ্গুল, ক্ষীণকটি, দীঘল কালো চুল, লাউয়ের ডগার মত দেহবল্লরী, বাঁশির মত নাক, মরাল গ্রীবা, কমলার কোয়ার মত ঠোঁট, এসবই বাংলা ভাষার মাধুর্য, নারী দেহের শৈল্পিক বর্ণনা। কোনো অশ্লীলতা নেই। দেখাটা সম্পূর্ণ বোধের ব্যাপার, সৌন্দর্যের বর্ণনায় যৌনতা খোঁজা একটা রোগ, মানসিক চিকিৎসকের পরামর্শ নেওয়া যেতে পারে।আরও পড়ুন : শাড়ি কথন: ঘটন-অঘটন! আধুনিক ও মধ্যযুগের বেশীরভাগ কবি সাহিত্যিকরাই নারীদেহকে সৌন্দর্যের উপমা হিসেবে প্রকাশ করেছেন। বাংলা সাহিত্যের উচ্চশিক্ষিতরা রাধার রূপের বর্ণনা, তার নিখুঁত স্তনের বর্ণনা, ‘যুগল গিরি’, ‘অতিশয় মাজা ক্ষীণী’, ‘গুরুয়া নিতম্বিনী’, এসব শব্দ যথাযথ ভাবে আত্মস্থ করেই ডিগ্রি অর্জন করেছেন।মানবদেহের কোন অংশই লজ্জার অঙ্গ নয়। তবে যেসব অঙ্গ সরাসরি যৌনতা সম্পৃক্ত, তা ঢেকে রাখা শালীনতার অংশ, তবে ইউরোপ আমেরিকা আর সৌদিআরব আফগানিস্তানে এই সংজ্ঞার ভিন্নতা রয়েছে। অবশ্য এই ঢেকে রাখাও রহস্যচকিত। অধ্যাপক সায়ীদের মতো আমারও মনে হয়, শাড়ি বাঙালি মেয়েদের শালীনতা আর অশালীনতার বিভাজনে, রূপ মাধুর্য প্রকাশে সবচেয়ে রহস্যচকিত পোশাক। বাঙালী নারীরা সবচেয়ে বেশি বিকশিত, উন্মিলিত ও লাবণ্যময়ী হয় এই শাড়ীতে, এ যেন স্বর্গলোক থেকে নেমে আসা পরী, সুন্দরের দেবী আফ্রোদিতি।সর্বশেষে, শালীনতা অশালীনতা সম্পূর্ণই বোধের ব্যাপার, আপনি কীভাবে দেখছেন, সেটাই মুখ্য। সুন্দরের মাঝে অশ্লীলতা, নগ্নতা খোঁজাও এক প্রকার নগ্নতা, মনের দৈন্য। অধ্যাপক আবু সায়ীদ কোনো অশ্লীল শব্দ লিখেননি, নারীকে তেঁতুলের সাথে তুলনা করে চেটে খেতে চাননি। সমস্যা হলো, সমান্তরাল রেখায় কোনো চিত্রকর্ম হয় না, রেখার বিন্যাস আঁকি-বুকি থাকবেই। সুরের ওঠানামা না থাকলে সংগীত হয় না। মানবদেহও তেমনি, বাঁক থাকবে, উঁচুনিচু বিভাজন থাকবে, মাধুর্য থাকবে, বলিষ্ঠতা থাকবে, তবেইতো সৌন্দর্য পরিস্ফুটিত হবে, লেখকের লেখনিতে তা প্রকাশিত হবে।লেখক জাফিরুল হোসাইন অস্ট্রেলিয়ার নিউ সাউথ ওয়েলস প্রদেশের সাউথ ইস্টার্ন সিডনি লোকাল হেলথ ডিস্ট্রিক্ট এর সিনিয়র এনালিস্ট।","7","https://bangla.dhakatribune.com/articles/opinion/page/7"
"1632474625-998","https://bangla.dhakatribune.com/","মতামত","https://bangla.dhakatribune.com/articles/opinion","নারীর প্রতি সহিংসতা রোধে জরুরি এনজিওগুলোর...","https://bangla.dhakatribune.com/opinion/2019/12/09/17802","‘স্বাধীনতার পর থেকে নারীর জীবনমানে অকল্পনীয় পরিবর্তন এসেছে। কিন্তু এই সময়ে নারীর প্রতি সহিংসতা তো কমেইনি বরং নিত্যনতুন কৌশল ও পন্থায় নারীর প্রতি পাশবিকতা এবং নির্যাতনের মাত্রা বেড়েছে’
পুরুষের পাশাপাশি সমানতালে এগিয়ে যাওয়া বা অধিকার বুঝে নেওয়ার লড়াইয়ে বিগত দুই দশকে দেশের নারীরা দারুণ এগিয়েছে। কর্মক্ষেত্রে অনেকেই অর্জন করছেন ঈর্ষণীয় সাফল্য। তবে শত সাফল্য ও প্রশংসার গল্প থাকলেও নারী নির্যাতন বা জেন্ডার ভিত্তিক সহিংসতার ইস্যুতে এখনও কোনো ইতিবাচক পরিবর্তন দেখা যাচ্ছে না।“নারী-পুরুষ সমতা, রুখতে পারে সহিংসতা” স্লোগানকে প্রতিপাদ্য করে বাংলাদেশে পালিত হচ্ছে আন্তর্জাতিক নারী নির্যাতন প্রতিরোধ পক্ষ-২০১৯। নারীদের নিয়ে কাজ করা সরকারি-বেসরকারি প্রতিষ্ঠানগুলো প্রতিবছরই পক্ষটিকে গুরুত্বের সাথে পালন করে থাকে। এ উপলক্ষে আয়োজন করা হয়ে সভা-সেমিনার, র‌্যালি, গোলটেবিল বৈঠক, নাট্যেৎসব ইত্যাদির।এতো পদক্ষেপ সত্ত্বেও যৌন হয়রানি, ধর্ষণ-গণধর্ষণ, ধর্ষণের পর হত্যা, শারীরিক-মানসিক নির্যাতন, অর্থনৈতিক শোষণ নারীর প্রতি এসব অবিচার ও সহিংসতার পরিমাণ ক্রমাগত বেড়েই চলেছে। আইন ও সালিশ কেন্দ্রের (আসক) হিসাব অনুযায়ী, চলতি বছরের জানুয়ারি থেকে জুন পর্যন্ত ৬৩০ জন নারী ধর্ষণ ও ৩৭ জন নারী গণধর্ষণের শিকার হয়েছেন। আর গত পাঁচ বছরে দেশে ধর্ষণের শিকার হয়েছেন ৩ হাজার ৫৮৭ জন নারী। ধর্ষণের পর হত্যা করা হয়েছে ২৭৮ জনকে। পাশবিকতার শিকার এসব নারীদের ৮৬% শিশু-কিশোরী।তবে বাস্তবচিত্র আরও ভয়াবহ। মুখের কথা নয়, তেমনটাই উঠে এসেছে বাংলাদেশ মহিলা পরিষদের হিসেবে। শুধু চলতি বছরের জানুয়ারি থেকে জুন পর্যন্ত দেশে দুই হাজার ৮৩ জন নারী ও শিশু সহিংসতার শিকার হয়েছেন।কোথাও যেন নারীরা নিরাপদ নন। না ঘরে, না বাইরে। এমতাবস্থায় গণপরিবহনে হয়রানির ঘটনাও নৈমিত্তিক। ২০১৮ সালে উন্নয়ন সংস্থা ব্র্যাক প্রকাশিত এক গবেষণা প্রতিবেদনে দেখা যায়, রাজধানীর গণপরিবহনে যাতায়াতকালে ৯৪ ভাগ নারীই যৌন হয়রানির শিকার হন!এসব তথ্যের বাস্তবতা অস্বীকার করছেন না বিশেষজ্ঞরাও। নারী নির্যাতনের বর্তমান চিত্র নিয়ে জাহাঙ্গীরনগর বিশ্ববিদ্যালয়ের জেন্ডার বিষয়ক গবেষক ড. নাসিম আখতার হোসাইন বলেন, “স্বাধীনতার পর থেকে নারীর জীবনমানে অকল্পনীয় পরিবর্তন এসেছে। কিন্তু এই সময়ে নারীর প্রতি সহিংসতা তো কমেইনি বরং নিত্যনতুন কৌশল ও পন্থায় নারীর প্রতি পাশবিকতা এবং নির্যাতনের মাত্রা বেড়েছে।”মাঠ পর্যায়ে কাজের সীমাবদ্ধতাএকজন নারীর পাশে দাঁড়াতে গেলে কেবলমাত্র আইনগত সহায়তাই যথেষ্ঠ নয়। ক্ষেত্রবিশেষে প্রয়োজন হয় আশ্রয় ও নিরাপত্তার। কিন্তু সেসব ক্ষেত্রে পর্যাপ্ত সরকারি উদ্যোগ দেখা যায় না। সরকারি পর্যায়ে যতটুকু উদ্যোগ দেখা যায়, সমন্বয়ের অভাবে সেসব জায়গায় রয়ে যায় তথ্যের ঘাটতি। ফলে কাজ করতে গিয়ে মাঠ পর্যায়ের কর্মীরা পড়েন সমস্যায়।‌‌‌‌‌‌প্রতিবছরের ২৫ নভেম্বর থেকে ১০ ডিসেম্বর পর্যন্ত আন্তর্জাতিক নারী নির্যাতন প্রতিরোধ পক্ষ পালিত হয়। সংগৃহীতজেন্ডার ভিত্তিক সহিংসতা রোধে ইউএনএফপিএ-এ কারিগরি ও নেদারল্যান্ডস দূতাবাসের আর্থিক সহায়তায় জামালপুর, পটুয়াখালী, বগুড়া ও কক্সবাজারের ১২টি উপজেলায় “আস্থা” নামের একটি প্রকল্প পরিচালনা করছে আসক। এই প্রকল্পে নির্যাতনের শিকার নারীদের প্রয়োজনের সময় বিভিন্ন সরকারি সেবা পেতে সহযোগিতা করা হয়। আর সে জন্য মাঠপর্যায়ে কাজ করে যাচ্ছে আস্থা প্রকল্পের কেসওয়ার্কাররা। আর প্রকল্প এলাকার থানা ও আদালতে অবস্থিত নারী সহায়তাকেন্দ্রের মাধ্যমে জেন্ডার সংবেদনশীলতা ও সারভাইভারের গোপনীয়তা মেনে প্রয়োজনীয় সেবা দেওয়া হয়।প্রকল্পের জামালপুর জেলার সমন্বয়ক সাবিনা ইয়াসমিন জানান, “অসহায় নারীদের সহায়তা করতে ব্যক্তিগত পরিচয়ের সূত্রধরে এলাকায় কাজ করা অন্যান্য এনজিও কর্মকর্তাদের কাছে নিয়ে যাই, অনুরোধ করি তারা যেন ওই নারীর অসহায়ত্বের দিকটি দেখভাল করেন। এতে বেশিরভাগ ক্ষেত্রেই বিপদাপন্ন নারী উপকৃত হন। আমার মনে হয়,সংস্থাগুলোর মধ্যে যদি একটা বোঝাপড়া থাকতো তবে এসব নারীদের জীবনে দারুণ একটি ইতিবাচক পরিবর্তন আসতো।”বিচ্ছিন্নতা নয় প্রয়োজন সমন্বয়সরকারি সংস্থাগুলোর পাশাপাশি জেন্ডার ভিত্তিক সহিংসতা বিলোপ ও প্রতিরোধে কাজ করে যাচ্ছে অসংখ্য এনজিও। শুধু নির্যাতন বিলোপ বা প্রতিরোধই নয় এদেরমধ্যে কোনো কোনোটি পরিস্থিতি বিবেচনায় নির্যাতনের শিকার নারীদের চিকিৎসা, কাউন্সিলিং এবং আইনগত সহায়তার পাশাপাশি কর্মসংস্থানের ব্যবস্থাও করছে। তবুও পরিস্থিতির উন্নতি হচ্ছে না। তবে নারী নির্যাতন নিয়ে কাজ করা এনজিওগুলোকে একটি প্ল্যাটফর্মে আনা গেলে লক্ষ্য অর্জন অনেকটাই সহজ হতো।ব্র্যাকের উদ্যোগে “গার্লস নট ব্রাইডস”এর উদাহরণ দেওয়া যেতে পারে। বাল্যবিবাহ বন্ধের কার্যকর পদ্ধতি, আলোচনা, অভিজ্ঞতা বিনিময় ইত্যাদি উদ্দেশ্যকে সামনে রেখে ২০১২ সালে এর যাত্রা শুরু। বর্তমানে এর সদস্য ২৬টি এনজিও। বাল্যবিবাহ রোধে এই প্ল্যাটফর্মের সাফল্য দারুণ প্রশংসিত হয়েছে বলে জানান ব্র্যাকের জেন্ডার, জাস্টিস অ্যান্ড ডাইভারসিটি কর্মসূচির সমন্বয়কারী নিশাত সুলতানা।একইভাবে জাতীয় ও আন্তর্জাতিক ২০টি এনজিও নিয়ে তৈরি হয়েছে “হিউম্যান রাইটর্স ফোরাম” নামের আরেকটি নেটওয়ার্ক। দেশের মানবাধিকার ইস্যুতে এই প্ল্যাটফর্ম ইতোমধ্যে মানবাধিকার পরিস্থিতির ইতিবাচক পরিবর্তনে যুগোপযোগী হিসেবে নিজেকে তুলে ধরতে সক্ষম হয়েছে।কী বলছেন বিশেষজ্ঞরাএক্ষেত্রে একক প্রচেষ্টার চেয়ে সমন্বিত উদ্যোগ অনেক কার্যকর ভূমিকা রাখতে পারে। ঢাকা বিশ্ববিদ্যালয়ের উইমেন অ্যান্ড জেন্ডার স্টাডিজ বিভাগের অধ্যাপক ড. তানিয়া হকের মতে, “সিঙ্গেল ভয়েজের চেয়ে সমন্বিত ভয়েস অনেক শক্তিশালী। এতে উদ্দেশ্য অর্জনও সহজ হয়। সরকার, এনজিও ও ডোনারদের আরও আগেই উচিত ছিল এবিষয়ে নিজেদের মধ্যে সমন্বয়ের একটি জায়গা তৈরি করা। আমরা সরকারি কাজের দীর্ঘসূত্রিতার কথাও জানি, তাই পরিস্থিতির বিবেচনায় নিয়ে এনজিও বা ডোনাররা নিজেদের প্রয়োজনে, দায়িত্ববোধের জায়গা থেকে একটি ডায়ালগের ব্যবস্থা করতে পারেন। তাতে নিশ্চয় ভালোকিছু বের হয়ে আসবে।”জেন্ডার ভিত্তিক সহিংসতা প্রতিরোধ ও পরিস্থিতির পরিবর্তনে এনজিওগুলোর মধ্যে সমন্বয় থাকাকে দারুণ আইডিয়া বলে মন্তব্য করেন নিশাত সুলতানা। আবু আজাদ, সংবাদকর্মী**************************************************************************************************************প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনও ধরনের দায় নেবে না।","6","https://bangla.dhakatribune.com/articles/opinion/page/6"
"1632474543-984","https://bangla.dhakatribune.com/","মতামত","https://bangla.dhakatribune.com/articles/opinion","কী অদ্ভুত দেশে বাস করছি!","https://bangla.dhakatribune.com/opinion/2020/05/10/23098","ত্রাণ দেওয়ার নামেও দেশের বিভিন্ন স্থানে চলছে প্রচারণা। শো অফ হলেও অনেকে বিষয়টাকে বাহবা দিচ্ছেন
কায়সার আলী, পেশায় কৃষক। পাঁচ ছেলে-মেয়ে নিয়ে তার সংসার। বাড়িতে থাকেন দুই ছেলে আর স্ত্রী নিয়ে। সাদাসিধে মানুষ কায়সার আলী ধর্মভীরু ও পরোপকারী। দেশে বর্তমানে করোনাভাইরাসের জন্য লকডাউন চললেও সেদিকে বিন্দুমাত্র খেয়াল নেই তার। তিনি বরং বিরক্ত।তিনি মনে করেন আগেও আল্লাহ রক্ষা করেছে, এখনও তিনিই দেখবেন।কায়সার আলীর মতো দেশের লাখ লাখ মানুষ রয়েছে যাদের চিন্তা-চেতনা ভিন্ন হলেও মূল দৃষ্টিভঙ্গি একই “ঘরে বন্দি থাকা যাবে না।” বিভিন্ন বাহানায় তারা বাইরে যাবেনই।আচ্ছা, কেন বন্দি থাকা যাবে না এটাও খোঁজা দরকার। এদেশের সংখ্যাগরিষ্ঠ মানুষ কেনই বা “অবাধ্য”?এর প্রধান একটা কারণ হতে পারে, আমাদের কথা ও কাজে মিল খুবই কম। আমরা জনগণকে ঠিকঠাক বুঝাতে পারিনি রাষ্ট্রের আইন মানাটা বাধ্যতামূলক। তবে, হ্যাঁ জেল জরিমানা জারি থাকলেও সেটাও জায়গামতো প্রয়োগ হচ্ছে না। না হলে, মফস্বলের লোকজন কীভাবে বলে, “কই আমরা তো সারাদিনই বাইরে থাকি, কোনো পুলিশ তো দৌঁড়ানি দেয়নি!”জবাবে তার স্পষ্ট প্রতিবাদী উত্তর, “খাওন দিবে কে, আমাদের তো সংসার আছে, পেট আছে। চলবে কীভাবে? সরকারের ত্রাণ আমাদের কাছে পৌঁছায় না।”লোকের কথার প্রমাণও মেলে দেশে ঘটা সাম্প্রতিক কিছু কর্মকাণ্ডে। যেখানে দরিদ্র লোকদের জন্য বরাদ্দকৃত ত্রাণ রাঘব-বোয়ালরা হজম করতে পারে, সেদেশে বৃহৎ দরিদ্র জনগোষ্ঠীকে ঘরে রাখবেন কীভাবে? আর এহেন কর্মকাণ্ডে রাজনৈতিক ব্যক্তিদের জড়িত থাকতে দেখা গেছে যা গণমাধ্যমে প্রকাশও হয়েছে। এছাড়া সরকারের দায়িত্বশীল কর্মকর্তাদের ভুলভাল বক্তব্য তো আছেই।এতো গেলো গরিবের অভিযোগ ও গুটিকয়েক রাজনৈতিক নেতাদের কর্মকাণ্ড। বাকিরা? তারা কি সচেতন? জি, তাদের সচেতনতার লেভেলটা আবার ভিন্ন। কায়দা-কানুনে তারা দরিদ্রদের চেয়েও অসচেতন।যার প্রমাণ মেলে সামাজিক যোগাযোগ মাধ্যমগুলোতে ঢুঁ মারলে। ত্রাণ দেওয়ার নামেও দেশের বিভিন্ন স্থানে চলছে প্রচারণা। শো অফ হলেও অনেকে বিষয়টাকে বাহবা দিচ্ছেন। তাদের যুক্তি, একজনকে দেখে হলেও অন্যরা শিখবে। সেটাতেও সমস্যা ছিলো না, তবে ত্রাণের নামে লোক জমায়েত বা নির্দিষ্ট দূরত্ব না মানা, এছাড়া ফটোসেশনের নামে প্রতিযোগিতা এগুলো ফেসবুকে অহরহ প্রচার হচ্ছে। অনেকে আবার চেহারা ব্লার করেও ছবি প্রচার করছে। মূল উদ্দেশ্য, প্রচার লাগবেই। তাহলে কি নিয়ম মানা হচ্ছে?এছাড়া বিভিন্নস্থানে যারা সাধারণ মানুষদের সচেতন করছেন সেখানেও এক প্রকার জটলা পাকানো হচ্ছে। এরকমও দেখা গেছে। স্থানীয় পর্যায়ে অনেক জায়গায় গাছের গুঁড়ি ফেলে বা অন্যান্য উপায়ে লকডাউন করা হয়েছে। সেখানেও মানুষের জমায়েত লক্ষ্য করা গেছে। সরকার আপনাদের ঘরে থাকতে বলেছে, রাস্তা বন্ধ করতে নয়। এটাও মাথায় রাখতে হবে, রাস্তা বন্ধের ফায়দা অসাধুরা যে কোনো সময় নিতে পারে।এই ক্রান্তিলগ্নে দরিদ্রদেরক সহায়তা দিচ্ছে সরকার। তবে যাদের মাধ্যমে করাচ্ছেন সেটার সঠিক প্রয়োগ হচ্ছে কিনা, নজরে কি আছে তাদের?অন্যদিকে, করোনাভাইরাস মহামারিতে যখন দেশে সাধারণ ছুটি চলছে তখনও কিন্তু সেবা দিয়ে যাচ্ছেন ব্যাংকাররা। তারা কতটুকু নিরাপদ? যেখানে ইতোমধ্যে ব্যাংক কর্মকর্তারাও আক্রান্ত হচ্ছেন।আরেকটি বড় সমস্যা গুজব। যেখানে সরকার চাইছে একজনও না মরুক, আমরা চাইছি মৃত্যুর মিছিল দীর্ঘায়িত করতে। গত ৪০ দিনের আন্তর্জাতিক বিশ্লেষণ ঘাটলেই সেটা স্পষ্ট। করোনাভাইরাস সংক্রমণে মৃত্যুর হারে পৃথিবীতে সবার প্রথমে আমরা। যেখানে সংক্রমণ বেশি, সুস্থতা কম।এদেশের প্রেক্ষাপটে এমন চিত্রও দেখা গেছে। প্রবাসীরা দেশে ফিরে নানা অনিয়ম করেছেন, কর্তৃপক্ষের বিভিন্ন অনিয়মের সুযোগ নিতেও তারা ছাড়েননি। এছাড়া প্রথমদিকে তারা কোয়ারেন্টাইনে থাকতে চাইতেন না। উল্টো দেশকে গালিগালাজ করতেন। অথচ ওই ব্যক্তিরাই প্রবাস জীবনে সে দেশের আইনকানুন অক্ষরে অক্ষরে মেনে এসেছে। তাহলে আমাদের ভুলটা কোথায়! আমাদের টপ টু বটম স্বচ্ছতার ঘাটতি রয়েছে হয়তো!তবে এই মহামারির সময়ে সাধারণ জনগণের উচিত সরকারের নির্দেশনা মেনে ঘরে থাকা। আর সরকারের উচিত তাদের ঘরে খাদ্য পৌঁছানো নিশ্চিত করা, যারা যোগ্য। আমরা তাহলেই আগের রূপে ফিরতে পারবো।এ এক অদ্ভুত দেশ। ভালো মন্দ দু’দিকেই সমালোচনা রয়েছে এ দেশে। নিয়মকানুন যেখানে মুখের কথাতেই সীমাবদ্ধ। রাস্তা ফাঁকা থাকলেও মানুষ বের হয়ে দেখে, কেউ আছে কিনা! সেনাবাহিনীকে দেখতে মানুষ জড়ো হয়, আবার ভয়ও পায়। যেন মঙ্গলগ্রহ থেকে ওরা এসেছে। কী অদ্ভুত!জানাজায় মানুষের জনসমুদ্র হচ্ছে। যেখানেও যুক্তি, আমরা কি মরবো না? এত লোক জানাজায় সামিল এটা মৃত লোকের কপাল। এসব সবার ভাগ্যে জোটে না, এছাড়া আরও বহু কথা। বলা হচ্ছে, এ রোগ ধর্ম বর্ণ চেনে না। এর প্রধান ওষুধ হচ্ছে দূরত্ব বজায় রাখা। সেটা না করতে পারলে ছড়িয়ে পড়বে লোক থেকে লোকালয়ে, হচ্ছেও তাই। এছাড়া খাবার বিতরণের ক্ষেত্রেও দূরত্বের বিষয়টি মাথায় রাখতে হবে, সেটাও মানা হচ্ছে না অনেকাংশেই।দেশ মহাদুর্যোগের দিকে যাচ্ছে। আমরা সাধারণরা সচেতন না হলে সরকার ছুটিই শুধু বাড়াতে পারবে। ফলাফল দিনশেষে শূন্যের খাতায় থাকবে। আইনশৃঙ্খলা বাহিনীর আতঙ্ক বাড়াতে হবে। যাতে জনগণ বুঝতে সক্ষম হন, নিজের জন্য ঘরে থাকতে হবে। “সময় ফুরিয়ে গেলে আল্লাহ নিয়ে যাবে”- এ সমস্ত কথা বাদ দিয়ে নিজের পরিবারকে সচেতন করুন, আবদ্ধ করুন। আপনি মরলে পুরো এলাকাকে সংক্রমিত করবেন, সেটাও মাথায় রাখতে হবে।সরকারকে সহযোগিতা করুন। আপনি বাঁচলে, বাঁচবে দেশ। আবার ফিরে পাবো কোলাহলপূর্ণ সোনার বাংলাদেশ।নাজমুল হোসেন, সাংবাদিকপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
"1632474382-954","https://bangla.dhakatribune.com/","মতামত","https://bangla.dhakatribune.com/articles/opinion","করোনাভাইরাস মহামারি পরবর্তী পৃথিবীর...","https://bangla.dhakatribune.com/opinion/2020/06/19/24464","আগামীর অনিশ্চিত বিশ্বকে মানবিক এবং বাসযোগ্য করে তোলার সুযোগটি এখনও আমাদের হাতছাড়া হয়ে যায়নি
মানব সম্প্রদায় যখন ভিনগ্রহে বসতি স্থাপনের চিন্তায় ব্যস্ত, ঠিক তখন  অতি নগণ্য, করোনাভাইরাস নামে এক মহামারি থমকে দিয়েছে প্রযুক্তির চূড়ান্ত উৎকর্ষতায় ধন্য এই সভ্যতাকে। কেউ হয়তো ভাবতেও পারেনি পৃথিবী এভাবে থমকে যেতে পারে। দ্বিতীয় বিশ্বযুদ্ধে প্রায় ১০ কোটি মানুষ প্রান হারায় কিন্তু সেবারও পৃথিবী এভাবে স্থবির হয়ে পড়েনি। আদিম মানবজাতি যাযাবর জীবনযাত্রা ছেড়ে কৃষিযুগের সূচনা করেছিল প্রায় ১২ হাজার বছর আগে। এরপর একের পর এক আবিস্কার-উদ্ভাবনের মধ্য দিয়ে গড়ে উঠেছে আধুনিক সভ্যতা, আর এরভেতরেই আমরা  পরিবেশ থেকে বিলুপ্ত ঘটিয়েছি প্রায় ৮৩% প্রানি এবং ৫০% উদ্ভিদের, যার অর্ধেকেই পৃথিবী থেকে হারিয়ে গেছে গত ৫০ বছরে। করোনা আমাদের শিক্ষা দিয়েছে,  আমারা যে অর্থনৈতিক ব্যবস্থা গড়ে তুলেছি তা মোটেই টেকসই নয়। আজকের শহুরে মানুষেরা একমাস কর্মহীন থাকলেই বাড়ি ভাড়া দিতে পারেন না, সন্তানদের শিক্ষা বা স্বাস্থ্য ব্যায় বহন করতে অক্ষম হয়ে পড়েন। সেই তুলনায় গ্রামীণ সমাজ নিজেরাই খাদ্য উৎপাদন করে তাদের জীবনযাত্রার ব্যয় একেবারেই কম, আধুনিক লাক্সারি সুবিধা না থাকলেও মাসের পর মাস তারা নিজেদের অর্থনৈতিক কাঠামোর ভেতরেই স্বাচ্ছন্দে চলতে পারবে। সামগ্রিক বিবেচনায় এখন বড় বড় শহরগুলো অসাড় হয়ে পড়েছে , ট্রিলিয়ন ডলারের অর্থনৈতিক ব্যবস্থা একেবাড়েই সারশূন্যহীন তত্ত্বে পরিণত হয়েছে।অনেকের কপালেই এখন চিন্তার রেখা, কেমন হতে পারে করোনা পরবর্তী পৃথিবীর চেহারা? এডিবির দেয়া তথ্যমতে করোনার কারনে বৈশ্বিক আর্থিক ক্ষতির পরিমান প্রায় ৪ ট্রিলিয়ন ইউএস ডলার। শুধুমাত্র উন্নয়নশীল দেশগুলোর এই ক্ষতি পুষিয়ে নেবার জন্য দরকার প্রায় ২.৫ ট্রিলিয়ন ইউএস ডলার, কিন্তু প্রশ্ন হচ্ছে কে দেবে অর্থের যোগান? করোনাভাইরাস মহামারি পরবর্তী অর্থনৈতিক মন্দার কারণে বিশ্বব্যাপী চাকরি হারাবে কোটি কোটি মানুষ, যাদের অধিকাংশই তুলনামুলক নিম্ন আয়ের। পর্যটন নির্ভর দেশগুলতেও দেখা দেবে আর্থিক মন্দা। তেল-গ্যাস ভিত্তিক মধ্যপ্রাচ্য এবং অন্যান্য দেশগুলতেও পড়বে ব্যাপক প্রভাব। ইতোমধ্যেই যানবাহন ও শিল্প কারখানাতে নেমে এসেছে অচলাবস্থা , ফলশ্রুতিতে তেলভিত্তিক অর্থনীতিতে দেখা দেবে বৈশ্বিক মন্দা। এই মহামারির কারণে উন্নত দেশগুলতেও দেখা দেবে সঙ্কটময় পরিস্থিতি, ইতোমধ্যে ইউরোপে তার আভাসও পাওয়া যাচ্ছে। অনেক বিশেষজ্ঞ মনে করছেন ইউরোপীয় ইউনিয়ন এর ফলে একটি ব্যর্থ সংগঠনে পরিণত হতে পারে। বৈশ্বিক দুর্যোগ যখন হয় তখন ধনীদের প্রাসাদেও পৌঁছে যায় ধ্বংসের আগুনের উত্তাপ। তাই হয়তো স্পেনের পররাষ্ট্রমন্ত্রী অ্যারাঞ্জা গঞ্জালেস এ বিষয়ে অনেকটা খোলামেলাই বললেন, ‘‘পুরো জাহাজ যখন ডুবছে, তখন ফার্স্ট ক্লাস কেবিন তোমাকে সুরক্ষা দেবে না।’’বিশ্বব্যাপী বেসামাল পরিস্থিতিতে উন্নত দেশগুলো হয়ে উঠবে আরও বেশী উগ্র জাতীয়তাবাদী, ফলশ্রুতিতে অভিবাসন আইন হয়ে উঠবে আরও বেশী কঠিনতর। অপেক্ষাকৃত অনুন্নত দেশগুলোর যেসকল রেমিট্যান্স যোদ্ধারা গরীব দেশগুলোতে রেমিট্যান্স প্রবাহ এতদিন ধরে সচল রেখেছিল, সেই রেমিট্যান্সের প্রবাহে স্বভাবতই ভাটা পরবে সামনের দিনগুলোতে। এতদিন ধরে আমরা যে গ্লোবালাইজেশনের বুলি শুনে আসছিলাম আগামিতে সেই গ্লোবালাইজেশন হয়ে পড়বে সংকুচিত, রাষ্ট্রগুলো চাইবে রপ্তানির পরিবর্তে আগে নিজেদের জন্য ভোগ্যপণ্য নিশ্চিত করতে, তাই সাপ্লাই-চেইন , গ্লোবালাইজড এর পরিবর্তে হয়ে উঠবে লোকালাইজড।  করোনাভাইরাস মহামারির প্রভাবে সামগ্রিক বিশ্বের জিডিপির প্রবৃদ্ধি কমে এসে ঠেকবে ১.৫%-এ। স্বাস্থ্যসেবা এবং সামাজিক সুরক্ষা নিশ্চিত করতে না পারায় অনেক রাষ্ট্রই পরিনত হবে ব্যারথ রাষ্ট্রে। অনেক দেশে এর ফলে দেখা দেবে সামাজিক অস্থিরতা। বিপুল পরিমাণ কর্মহীন ও ক্ষুধার্ত মানুষ বেচে থাকার তাগিদে অপরাধমূলক কর্মকাণ্ডে জড়িয়ে পড়বে, এরফলে ধনিক শ্রেণিও নিরাপত্তাহীনতায় ভুগবে। করোনাভাইরাসের ফলে সৃষ্ট পরিস্থিতিতে সামাল দিতে না পারলে অনেক দেশের সরকারই নাজুক পরিস্থিতিতে পড়বে। করোনাভাইরাস মোকাবেলায় রাষ্ট্রের ব্যর্থতাকে কেন্দ্র করে একধরনের রাজনৈতিক অস্থিতিশীলতার সৃষ্টি হবে। সম্প্রতি কসোভোতে সরকারের পতন ঘটেছে। এটি আমাদের জন্য একটি উদাহরন। আগামী দিনগুলোতে এ ধরনের ঘটনা  আরও প্রত্যক্ষ করার সম্ভাবনা রয়েছে। অনেক উন্নত রাষ্ট্রই তাদের ক্ষমতার বলয় হারাবে, ইতোমধ্যে চীন-রাশিয়ার দিকে বৈশ্বিক ক্ষমতা বলয়ের বাতাস বইতে শুরু করেছে, অন্য দিকে ক্রমেই বেসামাল হয়ে পড়ছে ইউরোপ-আমেরিকা।করোনাভাইরাস আমাদের উপলব্ধি করিয়েছে, মানবজাতি আসলে কতখানি অসহায় এবং একই সাথে স্বার্থপর। নিজেদের সুখভোগের জন্য আমরা যুগ-যুগ ধরে প্রকৃতির উপর অত্যাচার করেছি, আমাদেরই কারণে পরিবেশ থেকে হারিয়ে গিয়েছে হাজার হাজার প্রাণী ও উদ্ভিদের প্রজাতি। আমরা শুধু পরিবেশের উপর অত্যাচার করেই ক্ষান্ত হইনি, যেখানেই দুর্বল মানুষদের পেয়েছি সেখানেই ক্ষমতার বলয়কে বাড়াতে তাদের উপর ঝাপিয়ে পড়েছি। তাই ২০২০ সালে এসেও আফ্রিকা, সিরিয়া, প্যালেস্টাইন কিংবা মিয়ানমারে মধ্যযুগের বর্বরতার পুনরাবৃত্তি ঘটে। আমরা মানব কল্যাণের চেয়ে ধ্বংসের প্রতি বেশী বিনিয়োগ করছি।  পৃথিবীর নেতাদের কাছে ঔষধের গবেষণার চেয়ে রং ফর্সা করার ক্রিম তৈরিতে বিনিয়োগ বেশী আকর্ষণীয়, তাতে বাণিজ্যিক লাভ বেশি থাকে। অথচ যুদ্ধাস্ত্র বা বিলাসিতার জন্য ব্যায়িত অর্থ যদি মানব কল্যাণে বিনিয়োগ হতে তবে আজকের দিনে ক্ষুধা ভরা পেট নিয়ে কেউ খোলা আকাশের নিচে কেউ ঘুমাতে যেত না। লেখাটি শেষ করবো ইউভ্যাল নোয়া হারারির একটি উক্তিতে, তিনি বলেছেন “ দ্য আনিম্যাল বিকেম এ গড।”হাজার বছর আগের আফ্রিকান জঙ্গলের সেই যাযাবর আদিম মানুষ আজ বিশ্ব শাসন করতে করতে এই গ্রহটিকেই ধ্বংসের দারপ্রান্তে নিয়ে যাচ্ছে। এই হোম স্যাপিয়্যান্সের কাছে প্রানি বা উদ্ভিদকুল কেউই নিরাপদ নয়, এতকিছুর পরেও কি আমরা নিজেদের সুখী করতে পেরেছি? আমাদের নতুন করে ভাবা দরকার আদিম কৃষি যুগের তুলনায় আজকের আধুনিক যুগে একজন মানুষ কতখানি প্রশান্তি নিয়ে ঘুমাতে যেতে পারে? বিশ্ব নেতাদের এখনই সিদ্ধান্ত নেওয়ার সেরা সময়, মানবজাতি কি এই ধ্বংসের যাত্রা অব্যাহত রাখবে নাকি একটি সুখী মানবিক পৃথিবী গঠনের জন্য নতুন করে যাত্রা শুরু করবে? আগামীর অনিশ্চিত বিশ্বকে মানবিক এবং বাসযোগ্য করে তোলার সুযোগটি এখনও আমাদের হাতছাড়া হয়ে যায়নি।ফজলে রাব্বী খান, গবেষক শিক্ষার্থী এবং প্রকৌশলীপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","4","https://bangla.dhakatribune.com/articles/opinion/page/4"
"1632474307-940","https://bangla.dhakatribune.com/","মতামত","https://bangla.dhakatribune.com/articles/opinion","প্রথম বাংলাদেশি রেসকার বিজয়ী","https://bangla.dhakatribune.com/opinion/2021/02/02/31509","‘ইউএই প্রো চ্যাম্পিয়নশিপ জিটি৮৬ ক্লাস’ জয়ের মাধ্যমে প্রথম বাংলাদেশি হিসেবে ইতিহাস গড়েছেন অভিক আনোয়ার
ইতোপূর্বে ভারত, মালয়েশিয়া ও দুবাইয়ে অভ্যন্তরীণ প্রতিযোগিতায় বিজয়ী হলেও প্রথমবারের মতো আন্তর্জাতিক ইভেন্টে বিজয়ী হয়েছেন অভিক আনোয়ার। এ বছর “ইউএই প্রো চ্যাম্পিয়নশিপ জিটি৮৬ ক্লাস” জয়ের মাধ্যমে প্রথম বাংলাদেশি হিসেবে ইতিহাস গড়েছেন তিনি। সম্প্রতি ঢাকা ট্রিবিউনের সঙ্গে একান্ত সাক্ষাতকারে অভিক তার এই পথচলার বিভিন্ন রোমাঞ্চকর অভিজ্ঞতার কথা বর্ণনা করেছেন।বাংলাদেশি হিসেবে ইতিহাসের অংশ হতে পেরে আপনার অনুভূতি কেমন?আসলে এই চমৎকার অনুভূতি ভাষায় ব্যক্ত করার মতো নয়! এর আগেরবার এই ইভেন্টে আমি তৃতীয় হয়েছিলাম। তবে আন্তর্জাতিক রেসিং সংস্থা (FIA) কর্তৃক অনুমোদিত ইভেন্টে প্রথমবার বাংলাদেশি হিসেবে প্রথমস্থান অধিকার করাটা সত্যিই সম্মানের। ইতিহাসের অংশ হতে পারাটা সহজ নত কিন্ত যখন আপনি কোনো কিছুর বিষয়ে আবেগের জায়গা থেকে চেষ্টা করবেন তখন সাফল্য আসবেই। কারণ তখন আপনি আপনার সর্বস্ব দিয়ে চেষ্টা করেন লক্ষ্যে পৌঁছুতে। আর এই বিজয় আমাকে ভবিষ্যতে আরো বড় পরিসরে অংশগ্রহণের অনুপ্রেরণা যোগাবে। যদি ইচ্ছা আর চেষ্টা থাকে পৃথিবীতে আপনি যা চাইবেন তাই সম্ভব।আপনি কি মনে করেন বাংলাদেশে মোটর স্পোর্টস সম্ভবনাময় হয়ে উঠতে পারে?আমি অবশ্যই বিশ্বাস করি দেশে মোটর স্পোর্টস একটি ভালো সম্ভবনাময় খাত হয়ে উঠতে পারে। আমাদের দেশে অনেকেই আছেন যারা চমৎকার গাড়ি চালান। অনেকেই দক্ষ, অনেকে দ্রুততায় সেরা আবার অনেকে গাড়ি সম্পর্কে অগাধ জ্ঞান রাখেন। দুঃখজনক বিষয় হচ্ছে আমাদের দেশে সরকারি বা বেসরকারি খাতে এ বিষয়ক প্রশিক্ষণ বা অবকাঠামোগত কোনো উদ্যোগ নেই। তবে আমি আশাবাদী দেশে একসময় মোটররেস জনপ্রিয় খেলায় পরিণত হবে।মোটর স্পোর্টসে আসার পেছনে আপনার প্রেরণা কি ছিল?আম ফর্মুলা ওয়ান রেসের ভক্ত ছিলাম ছোটবেলা থেকেই। বলা যায় স্বভাবজাত ভালোলাগা। সেই ১৯৯৭ সালে মাইকেল সমাখার আর মিকা হ্যাকিনেন এর মধ্যকার শিরোপার দ্বৈরথ দেখেই মনে সুপ্ত ইচ্ছা জন্মেছিল রেসার হবার। শুরু থেকেই লক্ষ্য ছিল দেশের নাম উজ্জ্বল করব। তবে আজ আমি যে অবস্থানে পৌঁছেছি সেই পথ অতটা মসৃণ ছিল না। দীর্ঘদিনের কঠোর পরিশ্রম, অনুশীলনের ফলাফল আমার আজকের এই সফলতা। তবে সব কষ্ট আর ব্যয় আমার এখনকার প্রাপ্তির কাছে মলিন।যেসব বাংলাদেশি তরুণ আপনার পথ অনুসরণ করতে চায় তাদের উদ্দেশে আপনার কোনো উপদেশ?যারা বাংলাদেশ থেকে রেসার হবার ইচ্ছা পোষণ করছেন তাদের উদ্দেশ্যে আমি বলব প্রথমে সিমুলেটরে অনুশীলন করুন। অনলাইন রেসিং এ অংশগ্রহণ করুন। এতে আপনাদের দক্ষতা বাড়বে। একটা সময়ে কিছু অর্থ সঞ্চয় করে ছোট পরিসরের ইভেন্টে অংশগ্রহণ করে নিজের দক্ষতার পরীক্ষা নিয়ে নিতে পারবেন।আপনার ভবিষ্যৎ পরিকল্পনা সম্পর্কে কিছু বলুন?আমার স্বপ্ন বিশ্বব্যাপী রেস ইভেন্টে দেশের পতাকা গায়ে জড়িয়ে বিজয় অর্জন করা। মোটর রেসিংয়ে দেশের নাম সবখানে উজ্জ্বল করা। প্রতিক্ষেত্রেই বিজয়ী হবার পর অন্যান্য প্রতিযোগিরা আমার পতাকা দেখে অবাক হয়ে তাকিয়ে থাকে! ব্যাপারটা আমার জন্যে গর্বের এবং একই সাথে আনন্দের। দুবাই ইভেন্টের ফিনিশ লাইন অতিক্রম করে আমি “জয় বাংলা” এবং “বাংলাদেশ” বলে কেঁদে উঠেছিলাম আবেগে। আমি অদূর ভবিষ্যতে দেশের হয়ে আরও অনেক শিরোপা জয় করে দেশের সুনাম অক্ষুন্ন রাখতে চাই।","3","https://bangla.dhakatribune.com/articles/opinion/page/3"
"1632474511-979","https://bangla.dhakatribune.com/","মতামত","https://bangla.dhakatribune.com/articles/opinion","মানবিক সমাজের প্রত্যাশায়","https://bangla.dhakatribune.com/opinion/2020/04/24/22600","কী শিক্ষিত, কী অশিক্ষিত আমরা কে পেরেছি মানবিক বোধসম্পন্ন হতে
গত ১৬ এপ্রিল ঢাকা বিভাগের করোনা পরিস্থিতি নিয়ে সূচনা বক্তব্যের এক পর্যায়ে ""করোনার এই সময়ে মাকে জঙ্গলে ফেলে দেওয়ার"" ঘটনা উল্লেখ করে প্রধানমন্ত্রী বলেন, বাংলাদেশের মানুষ এত অমানবিক হতে পারে? তিনি ভাবতে পারেন না। তিনি এসময়ে সবাইকে মানবিক আচরণ করতে বলেন। মাননীয় প্রধানমন্ত্রীর এই বক্তব্যের পর বিষয়টি নিয়ে আমাকে ভীষণভাবে ভাবিয়েছে।এই বক্তব্যের কয়দিন পরই দেখতে পেলাম, একজন প্রতিবন্ধীকে তার স্ত্রী সন্তান ছেড়ে চলে গেছে। দেখতে পেলাম করোনায় আক্রান্ত হয়ে বাবা মারা যাবার পর তার লাশ নিতে সন্তানেরা অপারগতা প্রকাশ করছেন। কিন্তু হাসপাতাল থেকে ঠিকই সন্তানেরা পেনশনের টাকার জন্য ডেথ সার্টিফিকেট নিয়ে গিয়েছেন।সাভারে এক মাকে করোনা রোগী ভেবে সন্তানরা ফেলে চলে গিয়েছে। প্রশাসন তার দায়িত্ব নিয়েছে। এক মাসের ভাড়া দিতে না পারায় মিথ্যা অজুহাত দেখিয়ে দুই মাসের বাচ্চাসহ রাতের আঁধারে এক ভাড়াটিয়াকে বের করে দিয়েছেন বাড়িওয়ালা।অপরদিকে, মাটি খুঁড়ে চালের বস্তা রেখেছে একজন, আর একজন খাটের নিচে তেলের গ্যালন মজুদ করে  রেখে দিয়েছে, কেউ কেউ চাউলের বস্তা নিজের মনে করে মজুদ রেখেছে, কেউ কেউ ত্রাণ চাইতে গিয়ে মার খেয়েছে। ১০ বছরের শিশু ত্রাণ চাইতে গিয়ে ধর্ষিত হয়েছে। শোনা যায়, এক গ্রামের মসজিদ করোনা আক্রান্ত মৃত ব্যক্তির জন্য খাটিয়া দেয়নি।এক হুজুরের জানাযায় সরকারি বিধিনিষেধ উপেক্ষা করে লাখো মানুষের উপস্থিতি, একই জেলায় পরের দিন ধান কাটা নিয়ে মারামারি। তবে শোনা যাচ্ছে, এই জানাজায় এত লোকের সমাগমের পিছনে সরকারবিরোধী ষড়যন্ত্রকারীরা রয়েছে। যদিও বিষয়টি এখনো প্রমাণিত নয়। আর যদি প্রমাণিত হয়, তাহলে কতটুকু অমানবিক হলে এই কাজটি করতে পারে তারা। এই লকডাউনেই ৪২ জন নারী স্বামীর হাতে খুন হয়েছে। বিভিন্নভাবে মানসিক এবং শারীরিকভাবে নির্যাতিত হচ্ছে নারীরা। এই হলো আমাদের মানবিকতা।এর ব্যতিক্রম দেখা যায়, বাবার কোলে সন্তানের লাশ, নিজে করোনা পজিটিভ নিয়ে হাসপাতাল থেকে পরিবারের জন্য সাহায্য প্রার্থনা করেছেন এক নারী। নিজের পুকুরের মাছ, ক্ষেতের সবজি গ্রামের মানুষের মাঝে বিতরণ করেছে এক শিক্ষার্থী। আর একজন নিজের মোটরসাইকেল বিক্রি করে ত্রাণ দিয়েছে। নিজের জীবনের ঝুঁকি নিয়ে কেউ কেউ মানুষের দ্বারে দ্বারে সাহায্য দিয়ে যাচ্ছেন।নড়াইলের সংসদ সদস্য মাশরাফি বিন মর্তুজা একা একা একটি মোটরসাইকেলে চড়ে গ্রামের মানুষের সঙ্গে কুশল বিনিময় করে ত্রাণ বিতরণ করছেন। ব্যক্তিগতভাবেও অনেকে দান করছেন। চিকিৎসক, পুলিশ, প্রশাসনের সঙ্গে সম্পৃক্তদের কথা তো বলাই বাহুল্য। নিজের জীবনের ঝুঁকি নিয়ে কাজ করছেন, অথচ সুযোগ পেলেই তাদের বিরুদ্ধে আমরা কথা বলতে পিছপা হই না। একজন ইউএনও জানাজার নামাজ পড়িয়েছেন। পুলিশ বাহিনীর সদস্যরা খাটিয়া কাঁধে নিয়ে মৃত ব্যক্তিকে কবর পর্যন্ত নিয়ে গিয়েছেন। র‍্যাবের একজন সদস্য মাথায় চালের বস্তা বহন করে মানুষের বাড়িতে ত্রাণ পৌঁছে দিয়েছেন। গভীর রাতে এক থানার ওসি নিজের খাবার টিফিন ক্যারিয়ারে পুরে এক অভুক্ত পরিবারকে রাতের বেলা নিজের মোটরসাইকেলে চড়ে খাবার দিয়ে এসেছেন। এরকম আরও অনেক মানবিকতার ছবি আমরা দেখতে পাই।তারপরও আমাদের চোখের আড়ালে ঘটে যায় কত অমানবিক গল্প।কয়েকদিন আগে কৌতুহলবশতঃ সামাজিক যোগাযোগ মাধ্যমে বন্ধুদের কাছে জানতে চাই, লকডাউন শেষ হয়ে গেলে প্রথমে কে কি করবে? ৭৫% বন্ধু জানায় মায়ের সঙ্গে দেখা করবে। বিষয়টি আমাকে ভীষণভাবে নাড়া দিয়েছে। মায়ের কোল এখনও নিরাপদ, নিরাপদ মায়ের আঁচল। এটাইতো হওয়ার কথা। পরক্ষণে মনে পড়ল, তাহলে বৃদ্ধাশ্রমগুলো কেন তৈরি হচ্ছে? এই উত্তরটি জানার জন্য গুগলে বৃদ্ধাশ্রম বিষয়টি নিয়ে লেখাপড়া করতে থাকি। জানতে পারি, বৃদ্ধাশ্রমে থাকা বয়স্ক বাবা মায়ের করুণ গল্প। সব গল্পের একটিই সারসংক্ষেপ। সেটি হলো- বয়স্করা পরিবারের বোঝা। একটি গল্পে দেখলাম একমাত্র ছেলের বউ শ্বশুড়কে মেরে আঙুল ভেঙে দিয়েছিল। এরপরই তাকে বৃদ্ধাশ্রমে পাঠানো হয়। আরেকটি গল্প একজন নারীর স্বামী মারা যাওয়ার পর,বহু কষ্টে তার ছেলেকে দেশের সর্বোচ্চ বিদ্যাপীঠে পড়িয়ে লেখাপড়া করতে যুক্তরাষ্ট্রে পাঠান। সেই ছেলে আর ফেরেনি। আরেকজন মাকে স্টেশনে ফেলে রেখে যায় তার ছেলেমেয়েরা। আরেকটি গল্পে দেখা যায়, বেড়াতে যাবে বলে ছেলে তার বউকে নিয়ে বাসা থেকে বেরিয়ে যায়। পরে জানা যায় ফ্ল্যাটটি বিক্রি হয়ে গিয়েছে। নিগৃহীত বয়স্কদের মধ্যে বেশিরভাগই নারী।রাজধানী ঢাকার প্রবীণ হিতৈষী সংঘের হাসপাতালে গিয়েছিলাম জাহাঙ্গীরনগর বিশ্ববিদ্যালয়ের প্রাক্তন অধ্যাপক আব্দুল আউয়াল স্যারের সঙ্গে দেখা করতে।যার হাতে শিক্ষা নিয়েছে শত শত শিক্ষার্থী, তিনি আজ বৃদ্ধাশ্রমে একাকী দিনযাপন করছেন। ছেলেমেয়েরা ভীষণভাবে প্রতিষ্ঠিত। নিজের পেনশনের টাকা দিয়েছেন ছোট ছেলেকে। তবুও জায়গা হয়নি ছেলের বাড়িতে। ব্যক্তিত্বসম্পন্ন এই মানুষটি যখন বুঝতে পারলেন তিনি পরিবারের বোঝা। তখন তিনি বেরিয়ে যান বাসা থেকে। এই হলো আমাদের মানবিকতা।কী শিক্ষিত, কী অশিক্ষিত আমরা কে পেরেছি মানবিক বোধসম্পন্ন হতে?কত জায়গায় কতভাবে মানবাধিকার লঙ্ঘন হচ্ছে তার সব ঘটনা চোখে পড়েনা।লেখাটি লিখতে লিখতে খবর পেলাম, বাংলাদেশের কোনো এক জেলার ইউপি চেয়ারম্যান দিনের পর দিন খাদ্যবান্ধব কর্মসূচির আওতায় থাকা চাল দরিদ্রদের মাঝে বিতরণ করেননি। এজন্য প্রশাসন তার বিরুদ্ধে ব্যবস্থা নিয়েছে।একটি গল্প মনে পড়ছে, তখন আমি বিয়াম মডেল স্কুল এন্ড কলেজের শিক্ষক। টিফিন পিরিয়ডে চোখে পড়ল শ্রেণিকক্ষে একজন শিক্ষার্থী টিফিন খাচ্ছে। তার পাশে থাকা আরেকজন বসে আছে। আমি জানতে চাইলাম, টিফিন আনোনি? সে বলল ভুলে গেছি আনতে। পাশে থাকা ছেলেটিকে বললাম বন্ধুর সঙ্গে শেয়ার করো তোমার টিফিন। সেই শিক্ষার্থী আমাকে বলল, মা বলেছে কারও সঙ্গে টিফিন শেয়ার না করতে। সেদিন আমি ধাক্কা খেয়েছিলাম। কারণ আমার জীবনের অভিজ্ঞতা এমন নয়। আমি যৌথ পরিবারের সন্তান। একা নয়, মিলেমিশে খেয়েই বড় হয়েছি। একজন অভিভাবক কী করে এতটা আত্মকেন্দ্রিক হতে পারেন, তা আমার জানা নেই। তবে এটুকু বলতে পারি, এ ধরনের অভিভাবকদের ভাগ্যেই হয়ত বৃদ্ধাশ্রম জোটে একটা সময়। কারণ পরিবার থেকেই মানবিক শিক্ষার পাঠটি দিতে হয়। এখন প্রশ্ন হচ্ছে কতটুকু শিক্ষা দিচ্ছি আমাদের ছেলেমেয়েকে মানবিক মানুষ হিসেবে বড় হওয়ার জন্য? শুধু জিপিএ-৫ পাওয়ার জন্যই আমরা আমাদের বাচ্চাগুলোকে ব্যস্ত করে রেখেছি।আমাদের সমাজ মানবিক ছিল কবে জানি না। যদি তাই হতো, তাহলে ছয়মাসের অন্তঃসত্ত্বা চাকরিপ্রার্থী মেধাবী এবং যোগ্য হওয়া সত্ত্বেও বাদ পড়ে যায়। মেধাবীদের পেছনে রেখে কম মেধাবীদের নিয়োগ তো এ সমাজই দেয়। শ্রেণিকক্ষে শিক্ষার্থীদের তো আমরাই ঠকাই (সবাই নয়)। নিজের সন্তানদের যতটা যত্ন করি, ঠিক কতটা শিক্ষার্থীদের যত্ন করি? মাসে কয়েকদিন শ্রেণিকক্ষে গিয়ে ক্লাস নিয়ে শিক্ষার্থীদের সময় না দিয়ে বিভাগে বেশিরভাগ সময় আমরাই অনুপস্থিত থাকি। অথচ মাসের বেতনটা ঠিকই হিসেব করে গুণে নিই। কতটুকু জবাবদিহিতা আছে আমাদের?এক জেলা থেকে আর এক জেলাতে বদলির জন্য গুনতে হয় লাখ লাখ টাকা। আসল মাস্কের নাম লিখে ধলিয়ে দেওয়া হয় নকল মাস্ক। ব্যবসায় পুঁজি বাড়ানোর জন্য ফলমূলে মেশানো হয় ফরমালিন। ট্যাবলেট দিয়ে তৈরি করা হয় দুধ। দইয়ে মেশানো হয় টিস্যু। মবিল দিয়ে চানাচুর তৈরি করি আমরা, কুকুর মেরে এরপর আনন্দমিছিল আমরাই করি, মানুষ মেরে মানুষের পা নিয়ে আনন্দ তো আমরাই করি, ধান কাটা নিয়ে আমরাই মারামারি করি, পরিবারের সবাই মিলে পরিবারে যে নারী সদস্যটি বাপের বাড়ি থেকে মনমতো যৌতুক আনতে পারেনি, তাকে তো আমরাই নির্যাতন করি। গৃহকর্মীকে খুন্তি দিয়ে হাত তো আমরাই পুড়িয়ে দেই। নারীর মুখে এসিড তো আমরাই ছুঁড়ে দেই।বিশ্ববিদ্যালয়ের শিক্ষক রোমানা মঞ্জুরের চোখ তো এ সমাজেরই একজন অন্ধ করে ফেলে। নগরে বর্জ্য ব্যবস্থাপনার নামে অর্থ বরাদ্দ নিয়ে আমরাই তো ব্যবসা করি। হাসপাতালের যন্ত্রপাতি কিনতে গিয়ে এক টাকার জায়গায় দুই টাকার রশিদ তো আমরাই দেখাই। গার্মেন্টস শ্রমিকদের ন্যায্য বেতন তো আমরাই দেই না, কৃষকের ন্যায্যমূল্য তো আমরাই দেই না। সড়ক মেরামত করতে গিয়ে সড়কে ঠিকমতো পিচ তো আমরাই ঢালি না। যোগ্য ও মেধাবী প্রার্থীদের তো আমরাই বাদ দিয়ে দেই। একে অন্যের পেছনে আমরাই লেগে থাকি। অন্যের ক্ষতি করার জন্যই তো আমরাই উঠে-পড়ে লেগে থাকি। কেউ উপরে উঠে গেলে, তাকে নাস্তানাবুদ করার ষড়যন্ত্র তো আমরাই করি।আমরা মানে যারা পাঠক পড়ছেন তারা নন। আমরা মানে এ সমাজে যারা এই কাজগুলো করছেন তারা।যাদের বিবেক নেই, স্বার্থপর লোভী, চাটুকার। যারা এই সমাজেরই অংশ। এর মধ্যে কেউ কেউ আছেন যাদের মুখে দেশপ্রেমের বুলি। অথচ সুযোগ পেলে দেশের বারোটা এরাই বাজায়। সরকারের দেওয়া সুবিধা নিয়ে সরকারকে ব্যবহার করে চাকরি নেয়, আরও কত সুবিধা নিয়ে সুযোগ পেলে সরকারের বিরোধিতা করে তারা তাদের আসল রূপ প্রকাশ করে। অথচ তাদের বেশভূষা এবং কথাবার্তা ফেরেশতাদের মতো।মাননীয় প্রধানমন্ত্রী একাই দেশটাকে দাঁড় করানোর চেষ্টা করছেন। তার চারপাশের যারা আছেন, তারা সাহায্য করছেন। তাহলে সমস্যা কোথায়? হয়ত এর মধ্যেও হয়ত কেউ কেউ সর্ষের মধ্যে ভূত হয়ে বিবেককে বর্জন করে ফেলেন। তবে এর সংখ্যা বেশি নয়।শুরু করেছিলাম প্রধানমন্ত্রীর একটি কথা দিয়ে, তিনি দুঃখ করে বলেছিলেন, বাংলাদেশের মানুষ এমন অমানবিক হতে পারে না।মাননীয় প্রধানমন্ত্রী বিনয়ের সঙ্গে বলতে চাই, ১৯৭১ এ পাকিস্তানি হানাদার দোসরদের সঙ্গে যারা হাতে হাত মিলিয়ে এদেশের নিরীহ মানুষকে হত্যা, লুণ্ঠন, বাড়িঘর পোড়ানো এবং নির্যাতন করেছিল তারা তো এই ভূ-খণ্ডেরই মানুষ ছিল।জাতির জনক বঙ্গবন্ধু শেখ মুজিবুর রহমান ও তার পরিবারকে যারা হত্যা করেছিল, তারা তো বাংলাদেশেরই কেউ কেউ। জাতীয় চার নেতাকে যারা হত্যা করেছিল তারা তো এই বাংলাদেশেরই কেউ।মাননীয় প্রধানমন্ত্রী আপনাকে বারে বারে যারা হত্যা করতে চেয়েছে তারা তো এই দেশেরই।আজকের এই অমানবিক সমাজকে শিক্ষা দিতে আজ এসেছে করোনাভাইরাস।এই ভাইরাস যদি আমাদের মধ্যে বোধোদয় ঘটাতে পারে, তাহলেই হবে করোনার সার্থকতা। তবে এখনও সমাজে মানবিক মানুষের সংখ্যাই বেশি। নইলে অনেক আগেই সমাজ বিনষ্ট হয়ে যেত।তবু স্বপ্ন দেখে যাই দিনমান যাদের বিবেক শূন্যের কোঠায় তাদের বিবেক জাগ্রত হোক। মানবিক সমাজ গড়ে উঠুক। মানবিক সমাজ যেদিন গড়ে উঠবে, সেদিনই সমাজে শান্তি ফিরে আসবে। ১৯৭৪ সালের ২৫ সেপ্টেম্বর জাতিসংঘে দেওয়া ভাষণের একপর্যায়ে বঙ্গবন্ধু বলেছিলেন, ""মানবজাতির অস্তিত্ব রক্ষার জন্য শান্তি একান্ত দরকার। ন্যায়নীতির উপর প্রতিষ্টিত না হলে শান্তি কখনো স্থায়ী হতে পারে না।""করোনা পরবর্তী বিশ্বে আমাদের সকলের শপথ হোক একটি মানবিক সমাজ প্রতিষ্ঠার। যে সমাজে বাবা-মা সন্তানের কাছেই থাকবেন। কেউ কারও বিরুদ্ধে উঠে পড়ে লাগবে না। যার যার ন্যায্য অধিকার তাকে বুঝিয়ে দেবে। দুর্নীতি মুক্ত সমাজ গঠিত হবে। আমাদের যার যার স্থান থেকে আমরা দুর্নীতির বিরুদ্ধে প্রতিরোধ গড়ে তুললেই এ সমাজ হবে দুর্নীতিমুক্ত। যে সমাজে দুর্নীতি নেই সে সমাজে শোষণ নেই এবং সে সমাজে এমনিতেই শান্তি বিরাজ করে।আসুন সবাই কায়মনোবাক্যে প্রার্থনা করি করোনাভাইরাস প্রতিকারের জন্য। একটি সুন্দর, সুখী ও সমৃদ্ধশালী সোনার বাংলাদেশের জন্য।ড. জেবউননেছা,সহযোগী অধ্যাপক ও বিভাগীয় প্রধান, লোকপ্রশাসন বিভাগ,জাহাঙ্গীরনগর বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
"1632474562-987","https://bangla.dhakatribune.com/","মতামত","https://bangla.dhakatribune.com/articles/opinion","মাইক্রোসফট টিমস: ঘরে বসেই পড়াশোনা","https://bangla.dhakatribune.com/opinion/2020/05/15/23363","২০২০ সালে শুরুতেই করোনাভাইরাসের ভয়াল থাবায় একের পর এক লকডাউন হতে থাকে বিশ্বের বহু দেশ। গৃহবন্দী হয়ে পড়ে মানুষ। ফলে পাল্লা দিয়ে বাড়তে থাকে মাইক্রোসফট টিমসের ব্যবহার। চলতি বছরের মার্চ মাসে এসে প্রতিদিন মাইক্রোসফট টিমস ব্যবহারকারীর সংখ্যা দাঁড়ায় ৪৪ মিলিয়নে

করোনাভাইরাসের (কোভিড-১৯) প্রাদুর্ভাবে সারা বিশ্বের মানুষ যখন গৃহবন্দী, তখন এই গৃহবন্দী মানুষকে ভার্চুয়ালি সংযুক্ত করার জন্য রয়েছে নানা রকমের অনলাইন প্ল্যাটফর্ম। তার মধ্যে অন্যতম একটি প্লাটফর্ম হলো “মাইক্রোসফট টিমস”। যার মাধ্যমে রয়েছে অনলাইন মিটিং, চ্যাটিং, ফাইল শেয়ারিং, অনলাইন স্টোরেজসহ রয়েছে নানান সুবিধা। বিশেষ করে শিক্ষক ও শিক্ষার্থীরা ঘরে বসেই অ্যাকাডেমিক কার্যক্রম পরিচালনা করতে পারবে।মাইক্রোসফট টিমসের খুঁটিনাটি২০১৭ সালে মে মাসের শুরুতেই মাইক্রোসফট বাজারে আনে মাইক্রোসফট টিমস একটি সার্ভিস যার পূর্ববর্তী নাম ছিল মাইক্রোসফট ক্লাসরুম বা অফিস ৩৬৫ ফর এডুকেশন। ২০১৮ সালে এসে তারা সীমিত সংখ্যক ব্যবহারকারীর জন্য মাইক্রোসফট টিমস সার্ভিসটির একটি ফ্রি ভার্সন বাজারে আনে। পরবর্তীতে ২০১৯ সালের গোড়ার দিকে সার্ভিসটি আরও আপডেট করে প্রান্তিক ব্যবহারকারীদের জন্য উন্মুক্ত করে দেয়। ওই বছরেই মাইক্রোসফট টিমসের ব্যবহারকারীর সংখ্যা দাঁড়ায় ২০ মিলিয়নে।২০২০ সালে শুরুতেই করোনাভাইরাসের ভয়াল থাবায় একের পর এক লকডাউন হতে থাকে বিশ্বের বহু দেশ। গৃহবন্দী হয়ে পড়ে মানুষ। ফলে পাল্লা দিয়ে বাড়তে থাকে মাইক্রোসফট টিমসের ব্যবহার। চলতি বছরের মার্চ মাসে এসে প্রতিদিন মাইক্রোসফট টিমস ব্যবহারকারীর সংখ্যা দাঁড়ায় ৪৪ মিলিয়নে।কি কি ফিচার আছে এতে?টিমস: টিম হচ্ছে একটি দল। যেই দলের একজন লিডার বা অ্যাডমিন থাকে। সেই অ্যাডমিন তার দলের সাথে যোগাযোগ করার জন্য একটি আমন্ত্রণ পত্র পাঠায় যেটাকে বলা হয় URL (Uniform Resource Locator)। এই আমন্ত্রণ পত্র গ্রহণের মাধ্যেমে দলের সদস্যরা টিমের অ্যাডমিনের তত্ত্বাবধায়নে আলোচনায় অংশ গ্রহণ করতে পারেন। এভাবেই একজন শিক্ষক টিমের মাধ্যমে শিক্ষার্থীদের সাথে ক্লাস পরিচালনা করতে পারেন যাকে সংক্ষেপে বলা হয় (PLCs) Professional Learning Communities।চ্যানেলস: এটি টিমস এর অভ্যন্তরীণ একটি সার্ভিস। এই সার্ভিসের মাধ্যমে টিমের মেম্বাররা চ্যানেল তৈরির মাধ্যমে নিজেদের সাথে টেক্সট, ছবি, অ্যানিমেশন ইত্যাদি আদান-প্রদান করতে পারবেন।মিটিং: এটা টিমের একটি সিডিউল সার্ভিস। প্রতিদিন কিংবা সপ্তাহে একদিন এ রকম প্রয়োজন অনুসারে মিটিং কল করা যায়।এডুকেশন: এডুকেশন যাকে আমরা বাংলায় বলি শিক্ষা। এই সার্ভিসটি মূলত একজন শিক্ষক তার শিক্ষার্থীদের জন্য ক্লাস নোট, অ্যাসাইনমেন্ট প্রদানের মাধ্যমে গ্রেডিং বা মূল্যায়ন করাসহ শিক্ষার্থীদের ফিডব্যাক নিতে পারবেন।বাংলাদেশে মাইক্রোসফট টিমসের ব্যবহারবাংলাদেশে অনেক সরকারি-বেসরকারি প্রতিষ্ঠানের রয়েছে মাইক্রোসফট টিমের ব্যবহার। তার মধ্যে অন্যতম আমেরিকান ইন্টারন্যাশনাল ইউনিভার্সিটি-বাংলাদেশ। বিশ্ববিদ্যালয়টি ৬৫০ জন শিক্ষকের তত্ত্বাবধায়নে ১১ হাজার শিক্ষার্থীর জন্য একটি পূর্ণাঙ্গ এডুকেশন প্ল্যাটফর্ম তৈরি করে শিক্ষা কার্যক্রম পরিচালনা করে আসছে। যার মাধ্যেমে এখন পর্যন্ত দুই লাখেরও বেশি চ্যানেল মেসেজ, সাড়ে চার লাখ চ্যাট মেসেজ, দুই হাজারের বেশি মিটিং পরিচালনা করা হয়েছে। তাছাড়া সাড়ে ৯ হাজার মিটিং এ অংশগ্রহণকারী, প্রায় তের হাজার সিঙ্গেল কল ও প্রায় দশ হাজার গ্রুপ কল করা হয়েছে।সামিউল হক সুমন, নেটওয়ার্ক ইঞ্জিনিয়ার, আমেরিকান ইন্টারন্যাশনাল ইউনিভার্সিটি-বাংলাদেশপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
"1632474682-1005","https://bangla.dhakatribune.com/","মতামত","https://bangla.dhakatribune.com/articles/opinion","যেভাবে একজন সফল উদ্যোক্তা হবেন","https://bangla.dhakatribune.com/opinion/2020/03/06/20837","উদ্যোক্তা হতে হলে আপনার দরকার আত্ম- উৎসর্গিত মনোভাব। যে কোনো খারাপ পরিস্থিতি সামলে ওঠা ও ব্যর্থতা গ্রহণের সামর্থ্য আপনার থাকতে হবে
একজন উদ্যোক্তা হতে হলে আগে আপনাকে জানতে হবে উদ্যোক্তা কে অথবা উদ্যোক্তা কী জিনিস? উদ্যোক্তাকে সাধারণভাবে ব্যবসায়ীও বলা যায়। কিন্তু একজন উদ্যোক্তা আর ব্যবসায়ীর মধ্যে খানিকটা পার্থক্য আছে। যেমন- একজন মুদি দোকানদার ব্যবসায়ী হলেও উদ্যোক্তা নন। তিনি একজন উদ্যোক্তা তখনই হবেন যখন তিনি মানুষের কোনো একটি সমস্যা গৎবাঁধা নিয়মে সমাধান না করে একটু ইনোভেটিভ উপায়ে সমাধান করবেন। আরও বিস্তারিতভাবে বলতে গেলে,আপনি একজন উদ্যোক্তা হতে পারবেন নীচের উপায়গুলোর মাধ্যমে।উদ্যোক্তা হতে গেলে আপনাকে প্রথমেই যেকোন একটা সমস্যা চিহ্নিত করতে হবে। হতে পারে আপনি ব্যক্তিগত অভিজ্ঞতা থেকে কোনো সমস্যায় পড়েছেন নাকি আপনার আশেপাশের কেউ সেই সমস্যার সম্মুখীন? অথবা সেটা কোনো সামাজিক সমস্যাও হতে পারে। মোটকথা একটি সমস্যা চিহ্নিত করা এবং সেটির একটি উদ্ভাবনী সমাধান বের করা। এরপরের কাজ হলো সেই সমস্যা এবং তার উদ্ভাবনী সমাধানের একটি ব্যবসায়িক মডেল দাঁড় করা।মোটামুটি এতটুকু হয়ে গেলেই কাজ অনেকটা শেষ হয়ে যায়। এরপর কাজটি এগিয়ে নেওয়া এবং এর একটি সফল পরিণাম দেওয়ার জন্য আপনাকে একটা টিম গঠন করতে হবে। আপনার টিমের কয়েকজন কো-ফাউন্ডার অথবা সহ-প্রতিষ্ঠাতা থাকবেন। কো-ফাউন্ডার হচ্ছেন তারা,যারা আপনার মতোই একটি সমস্যা নিয়ে ভাবেন অথবা চিন্তা করেন এবং আপনার টিমে অবশ্যই ভিন্ন ভিন্ন সেক্টরের মানুষ থাকতে হবে। যেমন: কেউ ইঞ্জিনিয়ার,কেউ মার্কেটিংয়ের আবার কেউবা সামাজিক বিজ্ঞানের। এতে করে টিমে বৈচিত্র্য আসবে।টিম গঠন করার পর আপনাকে সমস্যা এবং তার উদ্ভাবনী সমাধান নিয়ে কাজ শুরু করতে হবে। সমস্যার সমাধান হতে পারে কোনো পণ্য হতে পারে অথবা সেবা। যা-ই হোক না কেন, তার জন্য আপনাকে একটা প্রটোটাইপ বানাতে হবে প্রথমে। প্রটোটাইপ হলো আপনার সমাধানের একটা বাস্তবিক মডেল যা আপনার সমাধানকে চিত্রিত বা বর্ণনা করবে। যেমন: আপনি খাদ্যের মান নির্ণয়ের জন্য যদি একটি পণ্য বানাতে চান যা একইসঙ্গে আর্দ্রতা এবং pH নির্ণয় করবে তাহলে আগে আপনাকে তেমন একটা পণ্য তৈরি করতে হবে যা এই সমস্যাকে বর্ণনা করতে পারে। এটাই হচ্ছে প্রটোটাইপ।প্রটোটাইপিংয়ের পর পণ্যটি বাজারে ছাড়তে হবে। তার আগে তা অন্তত ৫ জন ভোক্তার কাছ থেকে এর সম্পর্কে মতামতো জেনে নিতে হবে। এর মাধ্যমে বোঝা যাবে আপনার পণ্য বা সেবাটির মার্কেট  ভ্যালু। ভোক্তাদের মতামত পজিটিভ হলে আপনি বুঝতে পারবেন আপনার প্রোডাক্ট বাজারে আসার জন্য প্রস্তুত।মার্কেটে প্রোডাক্ট আনা এবং মার্কেটে আসার আগে প্রোডাক্টের লঞ্চ আসলে অনেক টাকার ব্যাপার। যা হয়ত একজন সাধারণ মানুষের পক্ষে বহন করা সম্ভব নয়।এক্ষেত্রে আমাদের সাহায্য করেন Angel Investor বা দেবদূত বিনিয়োগকারী। তিনিই মূলত টাকা বিনিয়োগ করে থাকেন একটা নির্দিষ্ট মালিকানার বিনিময়ে। সেজন্য আপনাকে জানতে হবে এরকম বিনিয়োগকারীরা আসলে কী চান, কীভাবে চান, কোন পর্যায়ে এসে তারা বিনিয়োগ করবেন, কী দেখে বিনিয়োগ করবেন?আপনার প্রোডাক্ট লঞ্চ হয়ে যাওয়ার পর তা যখন মার্কেটে আসবে তখন আপনার টার্গেট থাকবে প্রাথমিকভাবে মার্কেটে বেশ বড় একটা পরিমাণ প্রোডাক্ট আনা। এজন্য আপনার কর্মী, পরিবেশক ইত্যাদি লাগবে,খরচ বাড়বে। ধরে নেওয়া যাক, আপনি মার্কেটে ১ লাখ প্রোডাক্ট আনবেন। সেজন্য আপনার বেশ ভাল পরিমাণ টাকার দরকার। যে বা যারা এই টাকা বিনিয়োগ করবেন, তাদের বলা হয় ভেঞ্চার ক্যাপিটালিস্ট। এই ভেঞ্চার ক্যাপিটালিস্ট বিভিন্ন মানুষের কাছ থেকে টাকা এনে বিনিয়োগ করবে এবং ৫-৭ বছর পর ‍‍‍“রিটার্ন জেনেরেট” করে টাকা ফেরত দেবে।এগুলো ছিল উদ্যোক্তা হওয়ার প্রাথমিক কিছু ধাপ। তবে উদ্যোক্তা হতে হলে আপনার দরকার আত্ম- উৎসর্গিত মনোভাব। যে কোনো খারাপ পরিস্থিতি সামলে ওঠা ও ব্যর্থতা গ্রহণের সামর্থ্য আপনার থাকতে হবে। যে কোনো ব্যবসা পরিচালনার জন্য অভিজ্ঞতা না থাকলে আপনার উচিত কোথাও কাজ করে বা কোনো পার্টটাইম জব করে ব্যবসার খুঁটিনাটি হাতে-কলমে শেখা। এতে করে আপনার নেটওয়ার্কিং বাড়বে, যা পরবর্তীতে ক্লায়েন্ট ডেভেলপমেন্ট ও প্রোডাক্ট ডেভেলপমেন্টে সাহায্য করবে।একজন উদ্যোক্তা হতে গেলে শুরুতেই আপনার দরকার একটা সমস্যা এবং এই সমস্যাটা আসে আমাদের আশপাশ থেকে। সাধারণত মানুষ যেটা করে,সে প্রথমে একটা সমাধান বের করে এবং সেটা কোন সমস্যার ক্ষেত্রে প্রযোজন্য তা বের করে। অর্থাৎ সে কাজটা আসলে উল্টোভাবে করে। আমাদের প্রথমেই উচিত সমস্যা বের করে তার একটা উদ্ভাবনী সমাধান বের করা। কখনোই প্রথমে সমাধান দেওয়া যাবে না। একজন উদ্যোক্তা হতে গেলে এই জিনিসটা অবশ্যই মনে রাখতে হবে।আপনার সমস্যার সমাধান বা আইডিয়ার বাস্তবায়ন করার জন্য আপনাকে প্রথমেই ২টি প্রশ্নের উত্তর পেতে হবে। প্রথমটি হলো, মানুষ আসলেই চায় কি না যে সমস্যাটার সমাধান হোক এবং দ্বিতীয় প্রশ্ন হলো, অনেক বেশি পরিমাণে মানুষ চায় কী না যে সমস্যাটার সমাধান হোক। যদি দুটো প্রশ্নের উত্তরই পজিটিভ হয় তাহলে বুঝতে হবে আপনার সমাধান বা আইডিয়াটা বাস্তবে রূপ দেওয়া যাবে।একজন উদ্যোক্তা হতে গেলে আপনাকে অনেকের সঙ্গে কথা বলতে হবে। বিনিয়োগকারী,কাস্টমার,অন্যান্য উদ্যোক্তাসহ আরও অনেকে। ভাল যোগাযোগ দক্ষতা বা কমিউনিকেশন স্কিল না থাকলে বিষয়টি কঠিন। হয়ত আপনার কাছে খুব ভাল আইডিয়া বা ভাল পণ্য আছে। কিন্তু সঠিকভাবে যোগাযোগ করতে পারলে বা আপনার পণ্যের কার্যকারিতা বোঝাতে না পারলে খুব একটা লাভ হবে না। তাই একজন সফল উদ্যোক্তা হতে গেলে আপনার যোগাযোগে দক্ষ হতে হবে।অন্বেষা জাফরিনবিজনেস ডেভলপমেন্ট এক্সিকিউটিভ, আইপেজ বাংলাদেশ লিমিটেড*****************************************************************************************************************প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","6","https://bangla.dhakatribune.com/articles/opinion/page/6"
"1632474582-991","https://bangla.dhakatribune.com/","মতামত","https://bangla.dhakatribune.com/articles/opinion","কেমন হবে ‘নিউ-নরমাল’ কালে নিম্ন আয়ের...","https://bangla.dhakatribune.com/opinion/2020/05/28/23787","এই বাস্তবতায় কীভাবে ও কোন পরিস্থিতিতে একজন রিক্সাওয়ালা কাজে যোগ দেবেন, উপসর্গ হলে পৃথক কক্ষে থাকবেন সে বিষয়গুলো পরিষ্কার নয়
২০০৭-০৮ সালে বৈশ্বিক অর্থনৈতিক মন্দা কাটিয়ে ওঠার জন্য করণীয় পলিসি নির্ধারণে অর্থনীতিবিদরা “নিউ-নরমাল” প্রত্যয়টি ব্যবহার করেন। উন্নয়ন শাস্ত্রে নিউ-নরমাল বলতে মানুষের আচরণগত পরিবর্তনকে নির্দেশ করে, যে আচরণ পূর্বে অস্বাভাবিক ছিল পরবর্তী অবস্থায় তা স্বাভাবিক হিসেবেই পরিচিত হয়।সাম্প্রতিক সময়ে কোভিড-১৯ কে কেন্দ্র করে নিউ নরমাল প্রত্যয়টি পুনরায় আলোচিত হচ্ছে। করোনা ভাইরাসের প্রতিষেধক আবিষ্কার সময় সাপেক্ষ ব্যাপার, এ বিষয়ে বিশ্বের সকল বিজ্ঞানী একমত। এই প্রেক্ষাপটে অর্থনীতির চাকাকে সচল করার উদ্দেশ্যে লকডাউন তুলে দিয়ে নতুন কিছু আচরণে অভ্যস্ত হয়ে কাজে যোগদানের পরামর্শ দেওয়া হয়। বিশ্বের অনেক দেশই এই পলিসি গ্রহণ করতে যাচ্ছে, বাংলাদেশ সরকারও ইতিমধ্যে এ ধরনের ঘোষণা দিয়েছে।কোভিড-১৯ বাস্তবতায় তৈরি হওয়া নিউ নরমাল আচরণে সবসময় মুখে মাস্ক পরিধান করা, সামাজিক দুরত্ব বজায় রাখা, যতটা সম্ভব ঘরে থাকা, ঘরে থেকে কাজ করা, হ্যান্ড-গ্লাভস/স্যানিটাইজার ব্যবহার করা, ডিজিটাল মাধ্যম বা অনলাইনের মাধ্যমে কাজ করা বা পাঠদান ব্যবস্থায় অভ্যস্ত হওয়ার পরামর্শ দেওয়া হচ্ছে।কিন্তু প্রশ্ন হচ্ছে, এই ধরনের পরামর্শ পালন বাংলাদেশের নিম্ন আয়ের মানুষের সামাজিক, সাংস্কৃতিক ও অর্থনৈতিক বাস্তবতার সঙ্গে কতটা সঙ্গতিপূর্ণ?একটি চলমান গবেষণার অংশ হিসেবে আমরা গত ১ এপ্রিল থেকে একটি গবেষণা কাজ পরিচালনা করছি।‘‘ওয়ার্ক ফ্রম হোম’’ বা ‘‘ঘরে বসে কাজ’’ ধারণাটি মাল্টিন্যাশনাল কোম্পানি, ব্যাংক, বীমা প্রতিষ্ঠান, এনজিও বা ক্ষেত্রবিশেষে সরকারি চাকরিজীবি যাদের অফিস অবকাঠামোর সঙ্গে অনলাইন নেটওয়ার্ক আছে তাদের বাস্তবতায় সম্ভব।কিন্তু নিম্ন আয়ের মানুষ, বিশেষ করে দিনমজুর, রিকশাচালক, হকার, গার্মেন্টস শ্রমিকসহ অন্যান্য শ্রেণীর মানুষের কাছে তার বাস্তব কোনো ভিত্তি নেই। যাদের দৈনিক আয় ২০০ থেকে ৩০০ টাকা তারা সীমিত আয় দিয়ে কীভাবে হ্যান্ড-গ্লাভস/স্যানিটাইজার কিনে সামাজিক দূরত্ব বজায় রেখে বাসা থেকে বের হবে সেই বিষয়গুলোও বিবেচনায় আনা জরুরি। পাশাপাশি নিম্ন আয় করা পরিবারের সন্তানদের কাছে অনলাইনে শিক্ষার অভ্যস্ততা তো দূরের কথা, সেজন্য যে ব্যবস্থা (যেমন কম্পিউটার, ইন্টারনেট, টেলিভিশন) বা স্থান দরকার তা পাওয়ার আর্থিক ক্ষমতাও নেই।নিম্ন আয়ের একটি বড় অংশ হলো গার্মেন্টস শ্রমিক যাদের বেশিরভাগই গ্রাম থেকে শহরে অভিবাসিত। শহরে বস্তি বা বস্তিস্বরূপ ঘর ভাড়া করে থাকে অন্যান্য দিনমজুর শ্রেণির মতোই ৫-৬ জন পরিবারের মানুষ একটি কক্ষে থাকে। ব্যাচেলর হলে বা গ্রামে যারা পরিবার রেখে এসে শহরে থাকে তারা ৫-৬ জন মিলে একটি কক্ষে বসবাস করে, যেখানে একের অধিক পরিবার বা মেসের লোকজন একটি রান্নাঘর বা পায়খানা ব্যবহার করে। তাদের বাস্তবতার সঙ্গে ‘‘বাড়ি থেকে কাজ’ ’ বা ‘‘ওয়ার্ক ফ্রম হোম’’ করার সুযোগ নেই।বস্তিবাসীদের ক্ষেত্রে যেখানে ঘুমানোর জায়গাই অপর্যাপ্ত সেখানে তাদের ঘরে কাজ করার জায়গা থাকার কোনো উপায় নেই। আবার তাদের কাজের ধরণগুলো (যেমন- রিক্সা চালানো, হকারি করা, কারখানায় সেলাই করা বা অন্যের বাড়িতে গৃহপরিচারিকার কাজ ইত্যাদি) এমন যা বাসায় বা বাড়ি থেকে করার সুযোগ নেই। কারখানায় শারীরিক উপস্থিতি ব্যতীত গার্মেন্টস কর্মীদের চাকরি করার উপায় নেই।এ প্রসঙ্গে আলতাফ নামের ২৭ বছর বয়সী গার্মেন্টস কর্মী বলেন, আশুলিয়ার একটি গার্মেন্টস ফ্যাক্টরিতে সেলাইয়ের কাজ করি। মেশিন সুতা কাপড় সহ সবকিছু কারখানাতেই থাকে। বাড়ি বসে কাজ করব কীভাবে?আমাদের গবেষণার আরেকটি মূল উদ্দেশ্য ছিলো করোনাভাইরাস প্রতিরোধে যে সকল নির্দেশনা দেওয়া হচ্ছে সেগুলো নিম্ন আয়ের মানুষের সামাজিক, সাংস্কৃতিক এবং অর্থনৈতিক বাস্তবতায় কতটা সামঞ্জস্যপূর্ণ তা তাদের অভিজ্ঞতার আলোকে বোঝা।এখন পর্যন্ত আমরা ৩০ জন নিম্ন আয়ের মানুষের সাক্ষাৎকার নিয়েছি। গবেষণায় প্রাপ্ত ফলাফলে দেখা যায় যে, করোনাভাইরাস প্রতিরোধ নির্দেশনাসমূহ নিম্ন আয়ের মানুষের জীবন জীবিকার সঙ্গে সঙ্গতিপূর্ণ নয়।উদাহরণস্বরূপ বলা যায় যে, রিক্সাওয়ালা, সবজি বিক্রেতা, ফুটপাতের হকার, গৃহকর্মীর মত পেশায় নিয়োজিত মানুষের জীবিকার সাথে ঘরে থেকে কাজ করার নির্দেশ পালন করা সম্ভব নয়। আর তাদের ঘর বলতে যা বুঝায় সেখানেও সামাজিক দূরত্ব বজায় রাখা সম্ভব নয়। পরিবারে বা মেসে যেখানে ৫-৬ জন মানুষ একটি ঘরে বসবাস করে, ৫-৬ টি পরিবার মিলে যৌথভাবে একটি রান্নাঘর, টয়লেট এবং বাথরুম ব্যবহার করে সেখানে সামাজিক দুরত্ব বজায় রাখা কল্পনাতীত।করোনাভাইরাসে আক্রান্ত রোগীকে বা কোনো ব্যক্তির করোনাভাইরাসের লক্ষণ দেখা দিলে বিশ্ব স্বাস্থ্য সংস্থা’র পরামর্শ হচ্ছে- প্রথমত ঘরে থাকা, দ্বিতীয়ত এ উপসর্গ হলে পৃথক কক্ষে থাকা বা পৃথক বাথরুম ব্যবহার করা। আবার হাত ধোয়া, পরিষ্কার-পরিচ্ছন্নতা মেনে চলা, নির্দেশনাবলীও ‘‘হোম’’ এর কাঠামোগত উপাদানের সঙ্গে যুক্ত।এ ধরনের নির্দেশাবলী মূলত: ‘‘প্রথম বিশ্বের’’ মানুষের আর্থ-সামাজিক বাস্তবতার আলোকে গৃহীথ যা বাংলাদেশের অ্যাপার্টমেন্টে বসবাসরত মানুষজনের সামর্থ্যের মধ্যে থাকলেও নিম্ন আয়ের মানুষের সামর্থ্যরে বাইরে।আমরা যে ৩০ জনের সাক্ষাতকার নিয়েছি তাদের কারোরই এ ধরনের ‘‘ব্যক্তিগত’ ’ পরিসর নেই যেখানে কোয়ারেন্টিন বা স্বেচ্ছায় আলাদা থাকতে পারবে। ফলে নির্দেশনাগুলো পালন করার ক্ষেত্রে নিম্ন আয়ের মানুষের সামাজিক ও অর্থনৈতিক বাস্তবতা নেই।এ প্রসঙ্গে জয়নাল বলেন, ‍‍‍“আমার সর্দি-কাশি হইছিলো, ডাক্তার পাইনাই। তারপরে একজনের সাথে ফোনে কথা কইলাম। আমারে ঔষধ খাইতে কইলো। আর কইলো আলাদা থাকতে, আলাদা বাথরুম ব্যবহার করতে কইলো। আমি ঔষধ কিনে খাই কিন্তু আলাদা থাকা বা আলাদা বাথরুম পামু কই? আমরা পরিবারের ২ সন্তানসহ ৪ জন ১ রুমে থাকি, ৬ টা পরিবার মিলে একটা ১ বাথরুম ব্যবহার করি। ফলে আলাদা থাকা অসম্ভব, আল্লাহ যা চায় তা ই হইবো।”ফলে নিউ নরমাল বাস্তবতায় যেসকল আচরন করতে হবে সেগুলো নিম্ন আয়ের মানুষের জীবন ও জীবিকার সাথে সঙ্গতিপূর্ণ নয়। ফলে তাদের পক্ষে এই আচরনগুলো পালন করা কঠিন।একদিকে নিউ নরমাল বাস্তবতায় “ওয়ার্ক ফ্রম হোম”বা “ঘর থেকে কাজ” করা বা অনলাইন শিক্ষার যে অনুশীলন শুরু হয়েছে তা যেমন নিম্ন আয়ের মানুষের সামাজিক, সাংস্কৃতিক এবং অর্থনৈতিক বাস্তবতার সঙ্গে মানানসই নয়, তেমনি আচরণগুলোও তাদের পক্ষে মেনে চলা কঠিন। নিউ নরমাল বাস্তবতায় কিভাবে ও কোন পরিস্থিতিতে একজন রিক্সাওয়ালা বা ফুটপাতের হকার কাজে যোগ দেবেন, উপসর্গ হলে পৃথক কক্ষে থাকবেন বা পৃথক বাথরুম ব্যবহার করবেন সে বিষয়গুলো পরিষ্কার নয়।ফলে নিউনরমাল কালে সমাজের এই প্রান্তিক বা নিম্ন আয়ের জনগোষ্ঠী কীভাবে জীবন ও জীবিকা চালিয়ে নেবেন তা একটি মৌলিক প্রশ্ন। বলা যেতে পারে, নিম্ন আয়ের মানুষের জীবনে নিউ নরমালের অস্তিত্ব নেই। তাই জীবিকার তাগিদে নিম্ন আয়ের মানুষ যদি করোনা-পূর্ববর্তী স্বাভাবিক জীবনে ফিরে যায় তাহলে তারা শুধু স্বাস্থ্য ঝুঁকিতেই পড়বে না তাদের জীবিকাও হুমকির মুখে পতিত হবে যা সমাজের বৃহৎ অংশের মানুষের আর্থ-সামাজিক অবস্থানকে আরও প্রান্তিকতার দিকে পর্যবেশিত করবে।রঞ্জন সাহা পার্থ, সহযোগী অধ্যাপক, নৃবিজ্ঞান বিভাগ, জাহাঙ্গীরনগর বিশ্ববিদ্যালয়আবুল কালাম, গবেষক, হেলেন কেলার ইন্টারন্যালনাল, বাংলাদেশ","5","https://bangla.dhakatribune.com/articles/opinion/page/5"
"1632475222-1083","https://bangla.dhakatribune.com/","মতামত","https://bangla.dhakatribune.com/articles/opinion","ডিজিটাল কৃষি বদলে দিচ্ছে কৃষকদের...","https://bangla.dhakatribune.com/opinion/2021/05/10/34384","প্রযুক্তিগত ব্যবহারে কৃষিক্ষেত্রে ব্যাপক সাফল্য এসেছে। দেশের শিক্ষিত ও তরুণ সমাজও এখন নতুন করে কৃষি কাজের দিকে ঝুঁকে পড়ছে  
মেহেরপুর জেলার মুজিবনগর উপজেলার মোনাখালী গ্রামের ইসলাম জোয়ার্দার (৫৭) বিরি ধান যা জিংক ধান নামে পরিচিত সেই ধান উৎপাদন করে বদলে ফেলেছেন নিজের জীবন এবং তার চিন্তাধারাকে। তিনি বলেন, “পয়সার জন্য মালেয়শিয়ায় কাজ করেছি। সেখান থেকে যা আয় করতে পারিনি এখন সেই আয় জিংক ধান থেকে করতে পারছি। কয়েক বছর আগে আমি প্রচলিত পদ্ধতিতে আমাদের এলাকায় যে ধান আবাদ হয় সেই ধান উৎপাদন করতাম। কিন্তু অনেক পরিশ্রম করেও ভালো আয় হতো না। এখন জিংক ধান উৎপাদন করে এর তিনগুনের বেশি আয় করতে পারছি। সব খরচ বাদ দিয়ে বছরে আমি ১০-১৫ লাখ টাকা আয় করি।” তিনি আর বলেন, “আমাদের দেশের গবেষকরা বিরি জাতের ৫টি জিংক ধান উৎপাদন করেছেন। এ ধানের জন্য উন্নত চাষাবাদ পদ্ধতি এবং যত্ন প্রয়োজন। কৃষিক্ষেত্র ডিজিটাল হওয়ায় এ ধান চাষ করতে তাই কোনো অসুবিধা হচ্ছে না এবং আমরা কৃষি কর্মকর্তাদের কাছ থেকে ব্যাপক সাহায্য সহযোগিতা পাচ্ছি। ” একই উপজেলার জটারপুর গ্রামের জিয়াউর রহমান (৩০) আইএ পাসের পর আরো পড়ালেখার ইচ্ছে থাকলেও দরিদ্র বাবাকে সাহায্য করার জন্য পড়ালেখা ছেড়ে চাষাবাদে মনযোগ দেন। জিয়াউর বলেন, “কৃষির বহু বিষয় ডিজিটাল হওয়ায় চাষাবাদ এখন কষ্টকর বা অবহেলিত পেশা নয়। বরং তরুণরা দিন দিন এ পেশায় এগিয়ে আসছে। এখন আমরা কৃষি বিষয়ক নানা ধরনের অ্যাপস ব্যবহার করে অনেক কিছু সহজে ও দ্রুত জানতে পারছি এবং সে অনুযায়ী কাজ করছি। আগে এক বিঘা জমিতে ২১-২২ মণ ধান উৎপাদন হতো, এ বছর আমি একই জায়গায় ৩১ মণ ধান পেয়েছি। আগে জানতাম না কীভাবে সারি করে কত দূরত্ব রেখে চারাগাছ লাগাতে হয় কিংবা বিভিন্ন পোকামাকড়ের আক্রমণ ও রোগব্যাধি হলে সঠিকভাবে কোনো ব্যবস্থা নিতে পারতাম না। এখন এসব জেনে বুঝে তা প্রয়োগ করতে পারছি।” ইসলাম বা জিয়াউরের কথার মাধ্যমে বোঝা যায় কৃষকরা ডিজিটাল হচ্ছেন। কৃষি মন্ত্রণালয় সূত্রে জানা যায়, ২০১৬ সালে “এটুআই”য়ের প্রযুক্তিগত সাহায্য নিয়ে কৃষিকাজ এবং কৃষকদেরকে ডিজিটাল করার লক্ষ্য নিয়ে কৃষি মন্ত্রণালয় বেশকিছু উদ্যোগ ও পদক্ষেপ নেয়। কৃষিক্ষেত্র ডিজিটাল হওয়ার জন্য তারা এটুআইকে পাইওনিয়র বলে উল্লেখ করেন। প্রযুক্তিগত পদ্ধতিকে কাজে লাগিয়ে কৃষকের পরিশ্রম কমিয়ে কৃষি কাজকে সহজসাধ্য করার লক্ষ্যে সরকার ডিজিটাল মাধ্যমে নানা উদ্যোগ নিয়েছেন। ই-কৃষি বা উন্নত প্রযুক্তি ব্যবহার করে বিভিন্ন প্রকল্প বাস্তবায়ন করা হয়েছে। কিছু কাজ প্রক্রিয়াধীন রয়েছে এবং আরো নতুন কিছু করার পরিকল্পনাও রয়েছে সরকারের। এতে কৃষি এবং কৃষকরা অনেক উপকৃত হচ্ছেন বলে কৃষি বিশেষজ্ঞরা বলছেন।কৃষকের জানালা যে কোনো ফসলের পোকামাকড়জনিত রোগ, সারের ঘাটতিজনিত বা অন্যান্য রোগ হলে এর সমাধান বা পরামর্শের জন্য কৃষি কর্মকর্তাকে রোগাক্রান্ত ফসলের নমুনা দেখিয়ে রোগের লক্ষণের বিবরণ ব্যাখ্যা করে বোঝাতে হয়। এ পরিস্থিতির সহজ সমাধানের জন্য প্রধান ফসলগুলোর সমস্যার ছবি সংগ্রহ করে বিশেষজ্ঞদের মাধ্যমে তা ডাটাবেজে সাজানো হয়েছে। এখানে ছবি দেখে কৃষক বা কৃষি সেবাদানকারী কর্মকর্তা ফসলের সমস্যা চিহ্নিত করতে পারেন এবং ছবিতে ক্লিক করে সমস্যার বিবরণসহ সমাধান পান। এখানে ১২০টির বেশি ফসলের ১,০০০-এর বেশি সমাধান রয়েছে। যা অনলাইন বা অফলাইনের মাধ্যমে ব্যবহার করা যায়। কৃষকের জানালা উদ্যোগটি জাতিসংঘের তথ্যপ্রযুক্তি সংক্রান্ত বিশেষায়িত সংস্থা আন্তর্জাতিক টেলিকমিউনিকেশন ইউনিয়ন (আইটিইউ) কর্তৃক ২০১৬ সালে ডব্লিউএসআইএস পুরুস্কার লাভ করেছে। বালাইনাশক নির্দেশিকা কোনো ফসল কোনো রোগ বা পোকামাকড়ে আক্রান্ত হলে কৃষকরা সাধারণত কীটনাশকের দোকানে গিয়ে দোকানদারের পরামর্শে কীটনাশক কেনেন। এতে তারা সঠিক কীটনাশক বাছাই করতে পারেন না এবং এর সঠিক মাত্রা সম্পর্কেও জানেন না। এজন্য তৈরি হয়েছে “বালাইনাশক নির্দেশিকা”। যার মাধ্যমে একজন কৃষক নিজে বা কৃষি সম্প্রসারণ কর্মীর সাহায্যে তৎক্ষণাৎ ইন্টারনেটে ভিজিট করে সঠিক বালাইনাশকটি গ্রহণ করতে পারেন। এ অ্যাপ্লিকেশনটি বাংলা ও ইংরেজি দুই ভাষাতেই রয়েছে। এই অ্যাপ্লিকেশনের মাধ্যমে দেশে অনুমোদিত বালাইনাশকের পাশাপাশি কোন কোম্পানির কি কি বালাইনাশক বাজারে আছে এবং একটি গ্রুপের বালাইনাশক কোন কোন নামে ভিন্ন ভিন্ন কোম্পানি বাজারজাত করেছে তাও জানা যাবে। কৃষি বাতায়নকৃষি বাতায়ন মূলত ই-কৃষি- যার মাধ্যমে দেশব্যাপী দ্রুত এবং সহজে কৃষি বিষয়ক যে কোনো তথ্য, পরামর্শ বা সেবা প্রদান করা হয়। এটি একটি চলমান প্রকল্প। এতে ইতোমধ্যে ৮২ লাখ কৃষকের ডাটা সংরক্ষণ করা হয়েছে। এটি কৃষক ও কৃষি বিষয়ক একটি সেন্ট্রাল ডাটাবেজ। সারা দেশের কোথায় কোথায় সার ও বালাইনাশকের দোকান রয়েছে এবং সেগুলোর নাম-ঠিকানা, ফোন নম্বরও এখানে রয়েছে। এখানে ৫,৫০০টি হাট-বাজারের তথ্য রয়েছে। এখান থেকে একজন কৃষক জানতে পারবেন তার আশেপাশে কোন কোন বাজার বা হাট রয়েছে এবং আজকে কোথায় কি বাজার বসবে তাও জানা যাবে। এখানে সারা দেশের কৃষিজমি, কোন এলাকায় কি ফসল উৎপাদন হয় এবং এসব ফসল কারা উৎপাদন করেন, কারা এসব কাজে কর্মরত তাদের ফোন নম্বরও আছে। জেলা, উপজেলা এবং কেন্দ্রীয়ভাবে বিভিন্ন কৃষি সংগঠনের নাম এবং কারা এর সাথে যুক্ত তাদের নাম ও ফোননম্বর রয়েছে। সরকার কৃষককে কোন সময় কেমন ভর্তুকি দিচ্ছে সেসব তথ্যও রয়েছে। নতুন যে সব রোগ আসছে সে সব সম্পর্কেও এখানে তথ্য থাকবে। এর আগে সরকার যে সব কৃষি পণ্য উৎপাদন করেছে সে বিষয়ে উৎপাদন পদ্ধতিসহ প্রয়োজনীয় সব কিছু রয়েছে। কৃষকরা কি কি প্রশিক্ষণ পেয়েছে, তাদের মোবাইল নম্বরসহ সবকিছু অন্তর্ভুক্ত হচ্ছে। থাকবে কৃষি বিষয়ক নানা তথ্য ও গল্প।   কৃষকবন্ধু ফোন সেবা (৩৩৩১)কৃষি বিষয়ক যে কোনো সেবা ও পরামর্শের জন্য সরকার কৃষকবন্ধু ফোনসেবার ব্যবস্থা করেছে। এলাকাভিত্তিকভাবে কৃষকগ্রুপ করা হয়েছে। এতে একজন কৃষক যখন ৩৩৩১ নম্বরে ফোন করেন তখন ঐ এলাকার কৃষি কর্মকর্তার কাছে কলটি দেয়া হয়। যাতে এলাকাভিত্তিক ভাষা কিংবা ফসল বা পোকামাকড়ের নাম ও সমস্যাগুলো তারা সহজে আলোচনা করে সমাধানে আসতে পারেন। এভাবে কৃষি উপকরণ (সার, বীজ, কীটনাশক, যন্ত্রপাতি ইত্যাদি) এবং বিভিন্ন কৃষিপণ্যের বাজারদরও জানা যাবে। ১৫ হাজার কর্মী প্রায় ২ কোটি কৃষককে সহজে এবং দ্রুত এ সেবা দিতে পারছে। কৃষি কল সেন্টার (১৬১২৩)কৃষি কল সেন্টারের ১৬১২৩-এ ফোন করে বিনামূল্যে কৃষি, মৎস্য ও প্রাণিসম্পদ (গবাদিপশু ইত্যাদি) বিষয়ে সমস্যার তাৎক্ষণিক বিশেষজ্ঞ সমাধান পাওয়া যাবে। কৃষি তথ্য ও যোগাযোগ কেন্দ্র (এআইসিসি) স্থাপনএটি তৃণমূল পর্যায়ে স্থাপিত কৃষকদের মাধ্যমে পরিচালিত একটি আইসিটিভিত্তিক তথ্যসেবা কেন্দ্র। যার মাধ্যমে কৃষকরা নিজেরা নিজেদের মধ্যে তথ্যসেবা গ্রহণ ও বিতরণ করছে। এর মাধ্যমে কৃষি বিষয়ক পরামর্শ অনলাইনে ভিডিও কনফারেন্সের মাধ্যমে বিশেষজ্ঞ দ্বারা দেয়া হচ্ছে। দেশব্যাপী ৪৯৯টি তথ্যকেন্দ্র রয়েছে। কৃষি ও পল্লীঋণ সহজীকরণএটি একটি চলমান প্রকল্প। চট্রগ্রামে এটি পরীক্ষামূলকভাবে শুরু হয়েছে। প্রান্তিক চাষীদের কৃষিঋণে ভোগান্তি দূর করার জন্য কৃষি ও পল্লীঋণের প্রক্রিয়াকে অনলাইনের আওতায় আনা হয়েছে। ইতোমধ্যে এ বিষয়ে বিভিন্ন জায়গায় প্রশিক্ষণও চলছে। এতে কৃষকদের আবেদন করা থেকে শুরু করে ঋণ বিতরণ কার্যক্রমকে অটোমেশনের আওতায় নিয়ে আসা হয়েছে। এতে কৃষকরা ঋণের সুদের হারও জানতে পারবেন। এতে প্রয়োজনীয় কাগজপত্র দাখিল করতে এবং ঋণ অনুমোদিত হলে তারা এসএমএসের মাধ্যমে জানতে পারবেন। পাশাপাশি তারা ইউনিয়ন ডিজিটাল সেন্টার থেকে সহজেই কৃষিঋণের জন্য অনলাইনে আবেদন করতে পারবেন। এসব অ্যাপস, ওয়েবসাইট, কল সেন্টার ইত্যাদি বাস্তবে কৃষকদের কতটা কাজে লাগছে এবং তারা কি তা ব্যবহার করছে জানতে চাইলে মেহেরপুর জেলার মুজিবনগর উপজেলা কৃষি কর্মকর্তা মো. আনিসুজ্জামান খান বলেন, “দুই-তিন বছর আগেও কৃষকরা ই-কৃষি বিষয়ে এতটা জানতো না। এখন তারা বিভিন্ন প্রযুক্তি এবং অ্যাপস ব্যবহার করে চাষাবাদ করছেন। যারা এ বিষয়ে জানেন না তারা অন্যদের কাছে বুঝিয়ে নেন। তারা ইউটিউব দেখেও অনেক কিছু শিখছেন। অনেকে জমিতে গিয়ে আমাদের ভিডিও কল দেন। ফসলের সমস্যাগুলো দেখান এবং পরামর্শ নেন।” তিনি আরো বলেন, “এখন আবহাওয়ার পূর্বাভাসে বৃষ্টির সম্ভাবনার থাকলে আমরা কৃষকদের তা জানিয়ে দেই এবং ধান নষ্ট হওয়ার সম্ভাবনা থাকলে তা কেটে ফেলতে বলি। আবার তাপমাত্রা বেশি হওয়ার সম্ভাবনার থাকলে তাদেরকে জমিতে পানি রাখতে বা সেচ দিতে বলি। এমনকি দু’একদিনের মধ্যে যদি ঝড়ো হাওয়ার সম্ভাবনা থাকে তাহলে তাদেরকে ফসলে সার প্রয়োগ বা কীটনাশক প্রয়োগ করতে নিষেধ করি। কেননা এ সময় তা কোনো কাজে আসবে না।”  কৃষি সম্প্রসারণ অধিদপ্তরের অতিরিক্ত উপ-পরিচালক জনাব আজম উদ্দীনের কাছেও এ বিষয়ে আরো বড় কিছু জানা যায়। তিনি বলেন, “বর্ষা মৌসুমে হাওর অঞ্চলে ভারতের মেঘালয় থেকে হঠাৎ পানির ঢল এসে সবকিছু ডুবিয়ে দিত। এতে সেখানকার ফসল ব্যাপকভাবে নষ্ট হতো। কিন্তু গত বছর ‘বাংলাদেশ কৃষি আবহাওয়া তথ্য পোর্টাল’ থেকে এ ঢলের বিষয়ে আগাম খবর জানতে পারি এবং ঘটনার ৯দিন আগে কৃষকদের ধান কাটতে বলি। এভাবে তারা বিরাট ক্ষতির হাত থেকে রেহাই পায়।” তিনি আরও বলেন, “ব্যাংকে যেমন প্রত্যেক গ্রাহককে আলাদাভাবে চেনা যায় তেমনি আমরাও উদ্যোগ নিয়েছি যাতে প্রত্যেক কৃষককে আলাদাভাবে চেনা যায় এবং তাদের কী ধরনের চাহিদা বা প্রয়োজন রয়েছে তা যেনো আমরা জানতে পারি এবং সে অনুযায়ী তাদেরকে সেবা দিতে পারি। এ ধরনের লক্ষ্য নিয়ে সরকার কাজ করছে। আগামীতে কৃষি জমির ম্যাপিং, ক্রপ ইন্সুরেন্স ইত্যাদি বিষয়ে কাজ করার কথাও সরকার ভাবছে।”                             কৃষির এই প্রযুক্তিগত ব্যবহারে কৃষিক্ষেত্রে ব্যাপক সাফল্য এসেছে বলে জানান সাবেক তত্ত্বাবধায়ক  উপদেষ্ঠা এবং পিপিআরসি’র নির্বাহী পরিচালক হোসেন জিল্লুর রহমান। তিনি বলেন, “গত কয়েক বছর দেশ কৃষিতে অনেক এগিয়েছে। ইদানিং কৃষিক্ষেত্রে সরকার যেভাবে ডিজিটাল সেবার ব্যবস্থা করেছেন তাতে কৃষি আরও এগিয়ে যাবে বহুদূর। আমাদের আভ্যন্তরীণ অর্থনীতিতেও কৃষির ভূমিকা গুরুত্বপূর্ণ। তাই কৃষিক্ষেত্রে আরও বিনিয়োগ বাড়াতে হবে এবং কৃষকদের জন্য ডিজিটাল সেবা আরও সহজ এবং সময়োপযোগী করতে হবে।”প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","","https://bangla.dhakatribune.com/articles/opinion/page/2"
"1632475297-1094","https://bangla.dhakatribune.com/","মতামত","https://bangla.dhakatribune.com/articles/opinion","ঈদ আনন্দে ডেল্টার ছোবল","https://bangla.dhakatribune.com/opinion/2021/07/17/36652","করোনাভাইরাস সৃষ্ট অতিমারির হানায় গেল বছর থেকেই মুসলিম সমাজের এই আনন্দ আয়োজন ফিকে হয়ে গেছে, বাধ্য করেছে স্বেচ্ছায় কিংবা অনিচ্ছায় অনেকটা গৃহবন্দি জীবনযাপন করতে
বছর ঘুরে মুসলিম সমাজে ত্যাগের বার্তা নিয়ে ফের ঈদ-উল-আজহার আগমন ঘটল। আল্লাহ তার প্রিয় বন্ধু ইব্রাহিম (আ:) -কে স্বপ্নযোগে ইঙ্গিত দিয়েছিলেন, তিনি যেন তাঁর প্রিয় পুত্র ইসমাইল (আ:)-কে আল্লাহর সন্তুষ্টির জন্য উৎসর্গ করেন। এই কঠোর পরীক্ষায় অবতীর্ণ হয়ে ইব্রাহিম (আ:) ত্যাগ ও নিষ্ঠার যে অনুপম দৃষ্টান্ত রাখেন, তাতে সন্তুষ্ট হয়ে আল্লাহ তাঁকে জানিয়ে দেন, তিনি আল্লাহর দেয়া পরীক্ষায় পূর্ণ রূপে উত্তীর্ণ হয়েছেন এবং  পুরষ্কার স্বরূপ তাকে তার সন্তানের স্থলে কুরবানির জন্য একটি পশু উপহার দেন। মুসলিম মিল্লাতের পিতা ইব্রাহিম (আ:)-এর এ আত্মত্যাগকে ইসলাম  ঈদ-উল-আজহার আচার-অনুষ্ঠানের মাধ্যমে চিরস্মরণীয় করে রেখেছে।প্রাত্যহিক জীবনের একঘেয়েমি কাটাতে এবং সমাজ-সংসারে পারষ্পরিক আনন্দ-বেদনা ভাগাভাগি করে নিতে বিশেষ দিন-ক্ষণে এক একটি উৎসব মনুষ্য সমাজে যুগের পর যুগ গুরুত্বপূর্ণ ভূমিকা রেখে এসেছে। ঈদ-উল-ফিতর এবং ঈদ-উল-আজহা বিশ্বময় মুসলিম উম্মাহর জন্য দু'টো সার্বজনীন উৎসব। পৃথিবীর সর্বত্র ছড়িয়ে ছিটিয়ে থাকা সকল মুসলমান একই দিনে এ উৎসবগুলো উদযাপনের মাধ্যমে নিজেদের মধ্যে যে সার্বজনীন ঐক্যের বন্ধন রয়েছে তা নতুন করে অনুভব করে। এ দুটি উৎসবের বাইরে পহেলা বৈশাখের মতো আরও একটি বড় উৎসব বাঙালি সমাজে ধুমধামের সাথে পালিত হয়ে থাকে। এছাড়াও ছোট-বড় আরও অনেক উৎসব সময় সময় পালিত হয়, যা এদেশের মানুষের মনোজগতের চাহিদা পূরণে বিশেষ অবদান রেখে চলেছে।অন্যান্য উৎসব-পার্বণের সাথে মুসলিম সমাজে পালিত এই ধর্মীয় উৎসবসমূহের কিছু মৌলিক চরিত্রগত পার্থক্য রয়েছে।  ইসলাম মানুষের বিনোদনের চাহিদাকে অস্বীকার করে না, কিন্তু আনন্দ-উল্লাসের মধ্যেও ইসলাম একজন মুসলিমের মনে এ অনুভূতি সদা জাগরুক রাখতে চায় যে, আমরা আল্লাহর গোলাম। বুঝিয়ে দিতে চায়, উঠতে-বসতে, শয়নে-স্বপনে-জাগরণে সদা-সর্বক্ষণ প্রভুর মহিমা কীর্তন ও আত্ম-উৎসর্গিত মননে তাঁর সমীপে আত্মসমর্পণ ও তাঁর কাছে ক্ষমা প্রার্থনার মধ্যেই একজন মুমিনের প্রকৃত আনন্দ। এজন্যই আমরা দেখি, মুসলিম সমাজে ঈদের দিনের কর্মযজ্ঞের সূচনা ঘটে প্রত্যুষে সামষ্টিকভাবে ঈদের নামাজের মাধ্যমে পরম করুণাময়ের প্রতি নিজেদের সমর্পণের মধ্য দিয়ে। নামাজে এবং এর আগে-পরে আল্লাহু আকবর ধ্বনিতে মহামহিমের শ্রেষ্ঠত্বের জয়গানে মুখরিত হয়ে উঠে চারিদিক। নামাজ অন্তে আল্লাহ পাকের নৈকট্য লাভের নিমিত্তে পশু কোরবানির মধ্য দিয়ে আরও একবার প্রত্যেক মুসলমান এ ঘোষণাই দেয় যে, আমাদের সব কর্মকাণ্ড তাঁর সন্তুষ্টির লক্ষ্যেই নিবেদিত। 'নিশ্চয়ই আমার নামায, আমার কোরবানি, আমার জীবন ও আমার মরণ সারা জাহানের রব আল্লাহর জন্য।’(আল-কুরআন ৬:১৬২)ঈদ উৎসব মানেই আত্মীয়-পরিজন ও বন্ধু-বান্ধবের সাথে আনন্দ ভাগাভাগি করে নিতে সড়ক, রেল কি নৌপথ - সর্বত্র ঘরমুখো মানুষের উপচে পড়া ভিড়। সবজায়গায় মানুষের গাদাগাদি, ঠাসাঠাসি। এত কষ্ট-ক্লেশ, তবুও প্রিয়জনদের সাথে মিলনের এ যাত্রায় কারও মনে কোন খেদ নেই। পরিবহন মালিক-শ্রমিকদের জন্য এটি বাৎসরিক বিশেষ আয়ের একটি উপলক্ষ্য। কুরবানীর হাটে পশু ক্রয়ের জন্য বিপুল মানুষের সমাহার, পছন্দসই পশুর খোঁজে এ হাট ও হাট ঘুরে ঘুরে দেখা, একের পর এক পশু নিয়ে দাম দস্তুর - এ সবই ছেলে-বুড়ো সবার মধ্যে বিপুল উদ্দীপনার সঞ্চার করে। বাচ্চাদের মধ্যে এ বাড়ি ও বাড়ি গিয়ে কিনে আনা পশুগুলো দেখার হিড়িক পড়ে যায়। পশু জবাইয়ের পর মাংসের কাটাকুটিতে হাত লাগানো অনেকের জন্যেই সারা বছরে একটিমাত্র বারের অভিজ্ঞতা হলেও উৎসাহের কোন কমতি থাকে না। পরিশেষে, এই আয়োজনের চূড়ান্ত পর্যায়ে যখন কোরবানির মাংস রান্না হয়ে আসে, সবার মনে হয় প্রতীক্ষিত সেই মাহেন্দ্রক্ষণটি সমাগত।ইসলাম কোরবানির এ উৎসবকে সার্বজনীন রূপ দিতে কেবল প্রথম প্রহরে সকলের সমভিব্যহারে ঈদ জামাতের ব্যবস্থাপনাই দেয়নি, কোরবানির মাংস তিন ভাগ করে দু' ভাগ আত্মীয়-স্বজন ও গরিব-মিসকিনদের মধ্যে বিলিয়ে দিতে উৎসাহ যুগিয়েছে। এতে করে আত্মীয়-পরিজনদের হৃদ্যতা আরও গভীর হয়। গরিব-মিসকিনদের মনে এ অনুভূতি জাগে, এ উৎসব কেবল ধনীদের নয়, তারাও এর সমান অংশীদার।গেল বছর থেকেই মুসলিম সমাজের এই আনন্দ আয়োজন ফিকে হয়ে যাচ্ছে করোনাভাইরাস সৃষ্ট অতিমারির হানায়। কোথায় মানুষ উৎসবে মাতবে, জান বাঁচাতেই গলদঘর্ম। এই অতিমারির সবচেয়ে বাজে দিক হল, এটি মানুষের সামাজিক মিথষ্ক্রিয়ায় নিয়ন্ত্রণ আরোপ করেছে। তাকে বাধ্য করেছে স্বেচ্ছায় কিংবা অনিচ্ছায় অনেকটা গৃহবন্দি জীবনযাপন করতে। মানুষ যখন তার আধুনিকতম কলাকৌশল প্রয়োগে স্বল্পতম সময়ে টিকা আবিষ্কারের মাধ্যমে এই মারণজীবের ভয়ানক আক্রমণের রাশ টানতে যাচ্ছে বলে প্রতীয়মান হচ্ছিল, এটি তখন বারে বারে রূপ পাল্টে নিত্য নতুন চ্যালেঞ্জ ছুড়ে দিচ্ছে। রোজার ঈদে বিটা ভ্যারিয়েন্টের ধাক্কাটা তাও দেশ কোন রকমে সামলে নিয়েছিল। কিন্তু, এবারে কোরবানির ঈদের প্রাক্কালে শুরু হওয়া ডেল্টার এই ভয়াবহ ছোবল কোথায় গিয়ে ঠেকে তা একমাত্র ভবিতব্যই বলতে পারে।কোভিড অতিমারির সূচনার পর থেকে করোনাভাইরাসের আদি রূপ পরিবর্তিত হয়ে এযাবৎ অনেকগুলো মারাত্মক রূপ আবির্ভূত হয়েছে, যেগুলো দেশে দেশে অতিমারি মোকাবেলায় বিজ্ঞানীদের আপাত সাফল্যকে বার বার ম্লান করে দেওয়ার প্রয়াস পেয়েছে। এই ভ্যারিয়েন্টগুলোর মধ্যে উল্লেখযোগ্য হচ্ছে- আলফা বা ইউকে ভ্যারিয়েন্ট, বিটা বা সাউথ আফ্রিকান ভ্যারিয়েন্ট, গামা বা ব্রাজিলিয়ান ভ্যারিয়েন্ট এবং সর্বশেষ ডেল্টা বা ইন্ডিয়ান ভ্যারিয়েন্ট। মনে করা যেতে পারে, ডেল্টা বা ইন্ডিয়ান ভ্যারিয়েন্ট এই ভাইরাসের সবচেয়ে ভয়ংকর সংস্করণ। এটি যে কতটা ধ্বংসলীলা চালাতে পারে তার সাক্ষাৎ উদাহরণ পাশের দেশ ভারত। ডেল্টার ছোবলে ওদেশে সংক্রমণ ও মৃত্যুর হারে যে ক্ষিপ্র ঊর্ধ্বগতি দেখা দেয় তা এক অর্থে নজিরবিহীন।বাংলাদেশে ডেল্টা ভ্যারিয়েন্ট এক রকম আগাম জানান দিয়েই এসেছে। পাশের দেশ ভারতে যখন এর ভয়াবহ তান্ডব চলছিল, তখন স্পষ্টই অনুমিত হচ্ছিল বাংলাদেশে এর বিস্তার সময়ের ব্যাপার মাত্র। দেখা গেল, শনাক্ত হওয়ার অল্প সময়ের মধ্যেই প্রথমে খুলনা ও রাজশাহী অঞ্চলের সীমান্তবর্তী জেলাগুলোতে এবং পরে খুব দ্রুত সারা দেশে এই ভ্যারিয়েন্ট ছড়িয়ে পড়ে। কোভি সংক্রমণ ও মৃত্যুর হার অল্প সময়ের মধ্যেই অতীতের সকল রেকর্ড অতিক্রম করে। প্রথমবারের মতো দেশ টানা দ্বিশতাধিক মৃত্যু দেখতে পায়। সবচেয়ে উদ্বেগের ব্যাপার হল, বিশেষজ্ঞদের মতে, সংক্রমিত রোগীদের অর্ধেকের বেশি গ্রামাঞ্চলের। যার মানে দাঁড়ায়, এই ভাইরাস এখন শহর ছাড়িয়ে গ্রাম-গঞ্জে ছড়িয়ে পড়েছে।প্রশ্ন হচ্ছে, আমাদের পরিকল্পনা ও প্রস্তুতিতে কি ঘাটতি ছিল? উদ্ভূত পরিস্থিতি মোকাবেলায় আমরা কী সঠিক পথে হাঁটছি? দেখা গেছে, এই ভাইরাসের দ্রুত বিস্তারের প্রধান কারণ এর অত্যধিক সংক্রম্যতা, যা হঠাৎ গুরুতর অসুস্থ রোগীর সংখ্যা বাড়িয়ে দিয়ে একটি দেশের স্বাস্থ্য ব্যবস্থার উপর অত্যধিক চাপ সৃষ্টি করে। এতে করে দ্রুত হাসপাতালসমূহে কোভিড রোগীদের জন্য বরাদ্দ সাধারণ ও আইসিউ শয্যা সংখ্যা নিঃশেষ হয়ে যেতে থাকে এবং ফলে আগত রোগীদের হাসপাতালে যথাযথ পরিচর্যার আওতায় আনতে না পারায় বাড়তে শুরু করে মৃত্যুর সংখ্যা। দেশে মৃত্যুর সংখ্যা বাড়ার পেছনে বিশেষজ্ঞরা গ্রাম-গঞ্জ থেকে অনেক দেরিতে মুমূর্ষু অবস্থায় রোগীদের হাসপাতালে আনাকেও দায়ী করেছেন। দেশের স্বাস্থ্য-ব্যবস্থার সীমিত সক্ষমতার কারণে তাই প্রথম থেকেই আমাদের ফোকাস থাকা দরকার ছিল, সংক্রমণের বিস্তার রোধের উপর। এ বিবেচনায় প্রথমে আঞ্চলিক পর্যায়ে এবং পরবর্তীতে দেশব্যাপী কঠোর লক-ডাউন দিয়ে সরকার সঠিক পথেই এগিয়েছে। আমরা যেখানে মোটা দাগে পিছিয়ে আছি, তা হল আমরা জনসাধারণের একটি বিপুল অংশকে মাস্ক পরিধানের মতো একটি অতীব গুরুত্বপূর্ণ অথচ নিতান্তই সহজ প্রতিরোধ ব্যবস্থা গ্রহণে যথাযথভাবে উদ্বুদ্ধ করতে পারিনি। আমাদের মতো দেশের আর্থ-সামাজিক বাস্তবতায় লক-ডাউনের মতো কর্মসূচী প্রয়োগ ও বাস্তবায়ন সহজ নয়। এক্ষেত্রে ব্যাপক পরিসরে মাস্কের যথোচিত ব্যবহার নিশ্চিত করা গেলে লক-ডাউনের প্রয়োজনীয়তা কমে আসত। মাস্কের সার্বজনীন ব্যবহার নিশ্চিতকরণে আমরা কেন আশানুরূপ সাফল্য অর্জন করতে পারছি না, তা নিয়ে আরও গুরুত্ব সহকারে ভাবা দরকার। অনেকে মনে করেন, এটি করতে হলে প্রশাসনিক ব্যবস্থার পাশাপাশি স্থানীয় পর্যায়ে সামাজিক-রাজনৈতিক কর্মী সহ ব্যাপক জনগণকে সম্পৃক্ত করা প্রয়োজন, দৃশ্যত যা আমরা এখনও পর্যন্ত হালকাভাবে নিচ্ছি। একই কথা খাটে, বার বার লকডাউন অকার্যকর হয়ে পড়ার ক্ষেত্রেও। দেখা যাচ্ছে, লকডাউন শুরুর কয়েকদিন পরেই এটি বহুলাংশে স্রেফ গণপরিবহন বন্ধ থাকার মধ্যে সীমাবদ্ধ হয়ে পড়ছে। অনেক ক্ষেত্রে প্রধান সড়ক বাদে অলিগলিতে লকডাউনের আলামত খুঁজে পাওয়া দুষ্কর হয়ে পড়ছে।  দ্বিতীয় যে বিষয়টি লকডাউন সফলভাবে কার্যকরে বাঁধা হয়ে দাঁড়াচ্ছে, তা হল স্বল্প ও নিম্ন আয়ের খেটে খাওয়া মানুষ --- যাদের অনেকেই দৈনন্দিন আয়ের উপর নির্ভরশীল তাদের --- সহযোগিতায় পাশে দাঁড়ানোর সুনির্দিষ্ট পরিকল্পনার অনুপস্থিতি। ডেল্টা পরিস্থিতি মোকাবেলায় আগাম প্রস্তুতির ক্ষেত্রে আমাদের আরেকটি ঘাটতির দিক হল, জেলা ও মফস্বল পর্যায়ে কোভিড রোগীদের চিকিৎসার জন্য সাধারণ শয্যা ও আইসিউ বেড সম্বলিত স্বাস্থ্য অবকাঠামো পর্যাপ্ত মাত্রায় কিংবা ক্ষেত্রবিশেষে একেবারেই না থাকা। করোনা সংক্রমণ ব্যাপক হারে গ্রামেগঞ্জে ছড়িয়ে পড়ায় এটা এখন অন্যতম প্রাধিকার হয়ে দাঁড়িয়েছে। আরও একটি বিষয় সবিশেষ গুরুত্বপূর্ণ। টিকা সংগ্রহ ও প্রয়োগে আমরা অনেক পিছিয়ে গেছি। বিশেষজ্ঞদের মতে, নতুন নতুন ভ্যারিয়েন্টের উদ্ভব ঠেকাতে দ্রুত ব্যাপক জনগোষ্ঠীকে টিকার আওতায় নিয়ে আসা অপরিহার্য। দুঃখের বিষয়, অনেক আগে এদেশেই টিকা তৈরির প্রস্তাব আমাদের দেয়া হয়েছিল, যা আমরা হেলায় হারিয়েছি। দেশেও বেসরকারিভাবে টিকা তৈরির চেষ্টা চলছে। সেখানেও আমরা যথোচিত গুরুত্ব আরোপ করতে ব্যর্থ হয়েছি।দু' সপ্তাহের 'কঠোর' লকডাউনের পর সরকার ঈদ আয়োজন ও কোরবানির পশু কেনা-বেচার মতো অর্থনৈতিক প্রয়োজনকে সামনে রেখে এক সপ্তাহের জন্য লকডাউন প্রত্যাহার করেছে। যদিও জীবন ও জীবিকার মধ্যে সমন্বয় করতে গিয়ে সরকারের সামনে শ্রেয়তর কোন বিকল্প ছিল না, কিন্তু বিদ্যমান পরিস্থিতি মোটেই এর অনুকূল নয়। ঈদ জামাত, কোরবানির হাট এবং ঈদ উপলক্ষ্যে শহর ও গ্রামের মধ্যে দ্বিমুখী জনস্রোত শেষ পর্যন্ত কোভিড পরিস্থিতির উপর কীরকম প্রভাব ফেলে বলা মুশকিল। তবে, ফের লকডাউন শুরুর যে আগাম পরিকল্পনা রয়েছে, তার প্রেক্ষিতে নীতি-নির্ধারকদের নিম্ন আয়ের মানুষকে আর্থিক সাহায্য কিংবা সুদমুক্ত ঋণ দেয়ার একটি সুনির্দিষ্ট পরিকল্পনা এক্ষুনি হাতে নেওয়া জরুরি। এ লোকগুলো যে জীবিকা হারিয়ে পথে বসার যোগাড় হয়েছে তা হয়তো অনেকের চোখে পড়ছে না।সবাইকে ঈদের শুভেচ্ছা। ঈদ মোবারক।।ড. মুহম্মদ দিদারে আলম মুহসিন, অধ্যাপক ও সভাপতি, ফার্মেসি বিভাগ, জাহাঙ্গীরনগর বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","",""
"1632474931-1041","https://bangla.dhakatribune.com/","মতামত","https://bangla.dhakatribune.com/articles/opinion","প্রধানমন্ত্রীর এমআইটি-কথন এবং তেলা মাথায়...","https://bangla.dhakatribune.com/opinion/2018/07/05/898","যে কোটা আন্দোলনকে মাননীয় প্রধানমন্ত্রী কেবলমাত্র অকৃতজ্ঞ ছাত্রদের নখড়ামি বলে ঠাহর করছেন, তার দিকে মনোযোগ দিয়ে তাকালেই বোঝা যায় যে এটি তেলা মাথায় ভর্তুকি পাওয়া স্বচ্ছল পরিবারের সন্তানদের প্রথম দাবি নয়, বরং কাঠামোগতভাবে বঞ্চিত নিম্ন মধ্যবিত্ত নাগরিকদের প্রাণের দাবি। 
মাননীয় প্রধানমন্ত্রী শেখ হাসিনার সংসদের বক্তৃতা নিয়ে অনেক সমালোচনা হচ্ছে কেননা তার ব্যক্তিগত জীবনে এমআইটির টিউশন ফি-এর প্রকোপ নিয়ে বলা ঘটনাটি অনেকের কাছেই বিশ্বাসযোগ্য মনে হয়। তবে সেই বক্তৃতা নিয়ে চটুল হাসিতামাশা করাকে আমাদের যতই আনন্দজনক মনে হোক না কেন, তার বক্তৃতার বাকি অংশটিতে তিনি যে গুরুত্বপূর্ণ সত্য তুলে ধরেছেন, সেটার দিকেও আমাদের মনোযোগ দেয়া প্রয়োজন। তিনি বলেছেন উন্নত অনেক দেশের ‘টিউশন ফি’ এর তুলনায় বাংলাদেশের বিশ্ববিদ্যালয়ে ‘টিউশন ফি’ নেই বললেই চলে এবং অভিযোগ করেছেন যে সেই বিনামূল্যে শিক্ষা পাবার পরেও ছাত্ররা অকৃতজ্ঞের মতন আন্দোলন করতে যায়। হয়তো মাননীয় প্রধানমন্ত্রীর বক্তৃতার মূল উদ্দেশ্য ছিলো কোটা সংস্কারের আন্দোলন নিয়ে একটি মতামত ব্যক্ত করা, তবে সেটা করতে গিয়ে তিনি এই কোটার আন্দোলনের গোড়ার বৈষ্যমের দিকেও একটি আঙ্গুল তুলেছেন যেটিকে আমনে নিলে তার সরকার আরও বেশি গণমুখী বন্টনের দিকে আগাতে পারে। সেই বৈষম্য হলো সবার জন্যে সমান বেতনের সমতার বৈষম্য। সমতার বৈষম্য ব্যাপারটা আরেকটু সহজে বোঝানোর জন্যে মাননীয় প্রধানমন্ত্রীর মতন নাহয় আমিও একটি ছোট গল্প বলি। গল্পের খাতিরে বরং মাননীয় প্রধানমন্ত্রী যে বিশ্ববিদ্যালয় নিয়ে কথা বলেছেন, সেই এমআইটি নিয়েই বলি। এটা ঠিক যে এমআইটি সহ আমেরিকার অনেক প্রথম সারির বিশ্ববিদ্যালয়েই বেশ চড়াদরে টিউশন ফি দিতে হয়-তবে সেটা যে সবারই সমান পরিমাণে দিতে হয় এমন নয়। আমেরিকার ফেডারেল সরকারের ফাফসা বা ফেডারেল স্টুডেন্ট এইডের ফ্রী অ্যাপ্লিকেশনে ছাত্রছাত্রীরা তাদের নিজেদের ও তাদের পিতামাতার সম্পদ এবং আয়-ব্যয়ের হিসেব জমা দেয় এবং তার ভিত্তিতে সরকার এবং অনেক ক্ষেত্রে বিশ্ববিদ্যালয় কর্তৃপক্ষ তার লেখাপড়ার খরচ জুগিয়ে দেয়। এমআইটি যেহেতু নিড ব্লাইন্ড একটি বিশ্ববিদ্যালয়, সেহেতু তারা সম্পদের হিসেব করে যদি দেখতো যে প্রয়োজনীয় অর্থের যোগান দেবার মতন সম্পদ ছাত্রের কাছে নেই, তাহলে তারাই অর্থের যোগানের ব্যবস্থা করে দিতো, তা লোন দিয়েই হোক আর স্কলারশীপ দিয়েই হোক। কাজেই যদি হঠাৎ করে কোন শিক্ষার্থীর পরিবারের সম্পদ আয়ব্যয়ে বিশাল কোন পরিবর্তন না আসে, তবে তার টিউশন ফিয়ের যোগান দিতে খুব একটা সমস্যা হবার কথা নয়, এবং হলেও তার দায়িত্ব নিতে অনেক সময় প্রস্তুত থাকে বিশ্ববিদ্যালয়। অথচ বাংলাদেশের সরকারী ভর্তুকির ব্যাপারটি ঠিক এর উলটো। কেবল আয়ব্যয়ের হিসেব দেখে যে আর্থিকভাবে অস্বচ্ছলদের জন্যে বেশি সুবিধা রাখা হয় না তা নয়, একইসাথে আর্থকভাবে স্বচ্ছল অঞ্চলগুলোর পাবলিক প্রতিষ্ঠানগুলোতে অনেক সময় বেশি করেও বিনিয়োগ করা হয়। মেট্রোপলিটানের সরকারী স্কুলে যখন আমরা এস্কেলেটর বসানোর খবর শুনি, ঠিক সেই সময়েই শুনি যে গ্রামাঞ্চলের স্কুলগুলোতে খোলা আকাশের নিচে একজন ধূসর মাস্টার ক্লাস নিচ্ছেন অথবা এমপিওর দাবিতে অনশন করছেন হাজার হাজার শিক্ষিকা। কাজেই আমাদের শিক্ষার ভর্তুকি কেবল যে প্রগতিশীল (progressive) হতে ব্যর্থ, তা-ই নয় বরং একই সাথে অনেকখানিই প্রত্যাবর্তী (regressive)। এই অসম বন্টনের কারণে গ্রামে ও শহরে একেবারে স্কুল পর্যায়ে তৈরি হচ্ছে ভাগ্যোন্নয়নের সুযোগের অসমতা। সেই অসমতা পরবর্তীতে এসে গড়াচ্ছে বিশ্ববিদ্যালয় ভর্তিতে, কেননা ভর্তি কোচিং ধরণের প্রাতিষ্ঠানিক সুবিধাগুলো অসচ্ছল সন্তানেরা পাচ্ছে কম, এবং সেই অসমতা গিয়ে শেষপর্যন্ত মিশছে কোটাবৈষম্যের মোহনায়। যে কোটা আন্দোলনকে মাননীয় প্রধানমন্ত্রী কেবলমাত্র অকৃতজ্ঞ ছাত্রদের নখড়ামি বলে ঠাহর করছেন, তার দিকে মনোযোগ দিয়ে তাকালেই বোঝা যায় যে এটি তেলা মাথায় ভর্তুকি পাওয়া স্বচ্ছল পরিবারের সন্তানদের প্রথম দাবি নয়, বরং কাঠামোগতভাবে বঞ্চিত নিম্ন মধ্যবিত্ত নাগরিকদের প্রাণের দাবি। কাজেই যখনই প্রধানমন্ত্রী একইসাথে কোটার আন্দোলন এবং শিক্ষার বণ্টন নিয়ে কথা বলেন-তখন অবশ্যই তাকে মনে করিয়ে দেয়া উচিত যে কোটার আন্দোলন তৈরি হয়েছে গণশিক্ষাখাতের ব্যয়ে বৈষম্যমূলক অথবা নিদেনপক্ষে অলস বন্টন ব্যবস্থার কারণে। অথচ যদি আমাদের দেশে শিক্ষাখাতে ভর্তুকি দেবার ব্যপারটি এতোটা অলস না হয়ে একটু প্রগতিশীল হতো, তাহলে সবার জন্যে একটি ফ্ল্যাট রেটে বেতন না রেখে বরং অসচ্ছলদের জন্যে বিনা বেতনে পড়ার সুযোগটিকে আরো প্রসারিত করা যেতো। মধ্যবিত্ত ও ধনী পরিবারের যেসকল সন্তানেরা তাদের শিক্ষার পেছনে কিছুটা অর্থ ব্যয় করবার সামর্থ রাখে, তাদের পেছনে তিন তিনটি সরকারী বৃত্তির অর্থ ব্যয় করাটা অর্থের অপচয় না করে তাদের বৃত্তির সম্মানটি কেবলমাত্র একটি সনদ দিয়ে জানানো যেতো আর বেচে যাওয়া অর্থটি তখন কাজে লাগানো যাবে কোন অসচ্ছল মেধাবী ছাত্রীর জন্যে। একইভাবে বিশ্ববিদ্যালয়ে বেতনের ক্ষেত্রেও যদি ধনী পরিবারের সন্তান সন্ততিদের বাড়তি ভর্তুকি না দিয়ে সেই অর্থকে গবেষণা আর দরিদ্র সন্তানদের জন্যে আলাদা করে বরাদ্দ করে রাখা যেতো, তাহলে শিক্ষার সুযোগ পৌঁছে যেতে পারতো আরো অনেকের কাছে। কাজেই মাননীয় প্রধানমন্ত্রী শিক্ষার ব্যয় নিয়ে সংসদে যে বিষয়টি তুলে এনেছেন সেটি অত্যন্ত গুরুত্বপূর্ণ, কিন্তু সেই গুরুত্বপূর্ণ বিষয়টিকে শিক্ষার বরাদ্দ নিয়ে একটি আলোচনার অংশ করে তুলতে না পারলে আবার নানান সমস্যার ভীড়ে এই ভয়ংকর কাঠামোগত ত্রুটিটি হারিয়ে যাবে। আমরা বারবার শুনি যে আমাদের দেশে শিক্ষার জন্যে যথেষ্ট হারে বরাদ্দ দেয়া হয়না এবং নানা উন্নয়নশীল দেশের তুলনায় আমাদের বরাদ্দ জিডিপির শতাংশের অনেক কম। সেটি খুবই সত্য একটি সমালোচনা এবং সেইদিক থেকে বরাদ্দ বাড়ানোর প্রয়োজনীয়তা অবশ্যই রয়েছে। কিন্তু একই সাথে বরাদ্দকৃত অর্থ কেমন করে খরচ হবে, সেটিরও যদি সংস্কার না হয় তাহলে আমাদের গণশিক্ষাকে গণমুখী করতে আমরা ব্যর্থই রয়ে যাবো। কোটা সংস্কারের আন্দোলন আমাদের শিক্ষা, কর্মসংস্থান এবং সর্বোপরি ভাগ্যোন্নয়নের সুযোগের যে বৈষম্যকে চোখে আঙ্গুল দিয়ে আমাদের কাছে তুলে ধরেছে সেটির সংস্কার করতে গেলে কেবল একদানে কোটা বাতিল করে দিলেই হবে না, একইসাথে গণশিক্ষার খাতে প্রতিটি পর্যায়ে প্রগতিশীল বন্টন ব্যবস্থার মাধ্যমে দরিদ্র ছাত্রছাত্রীদের জন্যে অধিকতর সুযোগের ব্যবস্থা করে দিতে হবে। তা না করে কেবল কোটা আন্দোলনকারীদের উপর অভিমান করে বসে থাকলে আমরা আজ যে তিমিরে রয়েছি, সেই তিমিরেই রয়ে যাবো।
লেখক আমেরিকা যুক্তরাষ্ট্রের হাওয়ার্ড ইউনিভার্সিটির আন্তর্জাতিক সম্পর্ক আর অর্থনীতির ছাত্র এবং বিকল্প গণমাধ্যম মুক্তিফোরাম এর সম্পাদক।","8","https://bangla.dhakatribune.com/articles/opinion/page/8"
"1632474827-1026","https://bangla.dhakatribune.com/","মতামত","https://bangla.dhakatribune.com/articles/opinion","কিশোর বিদ্রোহ ও শহিদুল আলম","https://bangla.dhakatribune.com/opinion/2019/08/09/13769","ধন্যবাদ ও কৃতজ্ঞতা যারা শহিদুল আলমের মুক্তির দাবিতে মাঠে নেমেছিলেন, নানানভাবে প্রতিবাদ করেছিলেন
২০১৮। ২৯ জুলাই থেকে ৫ আগস্ট কিশোর বিদ্রোহের এই সময়টার মধ্যে অনেককিছুর মেরুকরণ হলো। নিরাপদ সড়ক আন্দোলনের অনেক উদ্দীপনা অনেক সম্ভাবনা পরিণত হলো একরাশ ভয় ও শঙ্কায়। তার ৫ মাস পরেই ছিলো জাতীয় নিবার্চন যার প্রস্তুতিও দেশজুড়ে চলছিলো ওইসময়ে। এতোকিছুর মাঝে খ্যাতিমান আলোকচিত্রী শহিদুল আলম মতপ্রকাশের স্বাধীনতা চর্চার ‘অতি সাহসের’ পুরস্কারস্বরূপ গ্রেফতার হন ৫ আগস্ট। আজ থেকে ১ বছর আগে। কেউ কল্পনাও করেনি রাজনৈতিক অ্যারেস্ট লিস্টে এইরকম একজন ব্যক্তি আছেন যিনি সমাজের প্রগতিশীল, গণতন্ত্রকামী, সর্বজনমহল ও আলোকচিত্রজগতে পরিচিত, উচ্চশিক্ষিত, রসায়নে পিএইচডি, দেশে-বিদেশে সুনাম কুড়ানো এবং ক্যামেরা হাতে বাংলাদেশের গণতান্ত্রিক আন্দোলনের নানা মুহূর্তের সাক্ষী!!! বাকিদের বেশি না বাড়ার আগাম হুঁশিয়ারিই ছিলো এই গ্রেফতার। বেশি বাড়াবাড়ি আর সাহস দেখালে কিভাবে ‘উচিত শিক্ষা’ দেওয়া যায় তার একটা নমুনা শহিদুলের মাধ্যমে দেশবাসীকে জানান দেওয়া হলো।তাঁর ‘অপরাধ’ ছিলো, তিনি সরকারের সমালোচনা করেছিলেন। ছবি, ভিডিও, লাইভ পোস্ট ও সাক্ষাৎকারের মধ্যদিয়ে একাজ করেছিলেন। যেধরনের সমালোচনা মুক্তিযুদ্ধের পক্ষের প্রগতিশীল-গণতান্ত্রিক ও বাম রাজনৈতিক শক্তিগুলো এবং অন্যান্য রাজনৈতিক দলও করে আসছিলো। নতুন কোনও সমালোচনা সেখানে তেমন কিছু ছিলো না। উল্টো করে বললে সরকারি ভাষায় সরকারকে ‘বিব্রতকর’ অবস্থায় ফেলবার ‘ঘোরতর অপরাধে’ দুষ্ট ছিলেন তিনি। একেবারে ফিল্মি কায়দায় গ্রেফতার। ডিবি অফিস, থানা-পুলিশ-রিমান্ড, মারপিট, জেল-জুলুম--এরপর শুরু ব্র্যান্ডিং। সরকারের সমালোচনা করলেই যেসব ব্র্যান্ডিং হরেদরে হয় সেসবই কমন পড়লো শহিদুলের কপালেও--- দেশদ্রোহী, উস্কানিদাতা, গুজব ছড়ানোর হোতা ইত্যাদি ইত্যাদি!!! মনে রাখা দরকার, শহিদুল আলম তাঁর ‘স্ট্রাগল ফর ডেমোক্রেসি; ম্যানি ফেসেস অব ওয়ার ১৯৭১, ক্রসফায়ার, কল্পনা চাকমা, প্রাকৃতিক সম্পদ ও সুন্দরবনসহ নানা গুরুত্বপূর্ণ কাজের জন্য পরিচিত।শহিদুলসহ অন্যান্যদের গ্রেফতার, হামলা, নির্যাতনে বুঝতে বাকি থাকলো না---শহিদুলের মতো বিশিষ্টজনের হাল যদি বেকায়দা-বেহাল করা যায় তাহলে বাদ বাকিদের কী হতে পারে। তার নানা প্রচারণাও ছিলো। ভীতি ছড়ানো হচ্ছিলো বেশ কায়দা করে।চারপাশটা গুমোট ছিলো নির্বাচনকাল পর্যন্ত। নির্বাচনের আগে আগেই প্রতিবাদ-প্রতিরোধ, আন্তর্জাতিক মহলে দাবি ওঠার পর শহীদুল জামিনে ছাড়াও পেলেন ২০ নভেম্বর, প্রায় ১০৭ দিন পর। ততদিনে জেলের জানালায় বাসাবাঁধা ছোট্ট চড়ুই পাখি, পাশের সবজি বাগান, টগর, শিউলি আর কয়েদিদের সাথে ভাব হয়ে গেছে শহিদুলের। জেলের দেয়ালে ছবি আঁকা, পালতোলা নৌকার ছবি দেখা কত কী? শরীরের ব্যথা-যন্ত্রণা-কাশি-শ্বাসকষ্ট-চোখের সমস্যা এমনকি নির্যাতনের নানান উপসর্গ যেন ভুলে যেতেন তিনি কখনো সেই ছোট চড়ুইয়ের সাথে কথা বলতে গিয়ে।আর কারাগারের বাইরের প্রহরী, অফিসার, ক্যান্টিনের ছেলেপেলে, পুলিশ, চা-পান দোকানদার সবারসাথে সখ্য হয়ে যায় রেহনুমার আহমেদের। বলতে গেলে প্রায় প্রতিদিন জেলের কিচির-মিচিরের সাক্ষাৎ ঘরে দেখা করেন শহিদুলের সাথে। প্রতিদিন কেরানিগঞ্জের ধুলিমাখা পথ পেরিয়ে আসা-যাওয়ায় মাঝেই জেলের হাওয়া-বাতাস, মানুষজন সব পরিচিত হয়ে ওঠে রেহনুমার। কখনো ২/১ জন সাথে করে কখনোবা দল বেঁধে পৌঁছে যেতেন ৬০/৭০ জনের কিচিরমিচির জানালার কাছে, যেখানে অপেক্ষায় থাকতেন শহিদুল। এত শক্তি ওইসময়ে কোথা থেকে রেহনুমাকে ভর করেছিলো কে জানে? হয়তো মাথা না নোয়াবার সাহসই ভেতর থেকে ব্যক্তি রেহনুমার শক্তিকে আরো কয়েকগুণে বাড়িয়ে দিয়েছিলো। ব্যারিস্টার সারা হোসেন আর জ্যোতির্ময় বড়ুয়াসহ অন্যান্যদের সাথে নিয়ে মামলা-মোকদ্দমাসহ সব ঝক্কি পোহাতো হয়েছে তাঁকে। চারপাশের খোঁজখবর-সমন্বয় কিভাবে সামাল দিয়েছে, রেহনুমার চেয়ে ভালো কে জানে! সেসময়ে রেহনুমার মনে ক্রোধ, ভালোবাসা, ভয়, অবসাদ, লড়াই, শক্তি, বিষন্নতা, ফের মরিয়াপনা কোনটা কখন কিভাবে কাজ করেছে সেও রেহনুমার চেয়ে বেশি কে জানে!!জেলের দিনগুলোতে বাইরে থেকে শহীদুলের মুক্তির দাবিতে আলোকচিত্রীসহ প্রগতিশীল গণতান্ত্রিক রাজনৈতিক শক্তি, বাম গণতান্ত্রিক জোট, লেখক বুদ্ধিজীবী, ছাত্র সমাজ, আইনজীবীরা লড়েছে দেশে। দেশের বাইরেও শহিদুলের মুক্তির দাবি ওঠে বড় পরিসরে। ১১জন নোবেল বিজয়ীসহ বিশিষ্টজনেরা আন্তর্জাতিক পর্যায়ে শহিদুলের মুক্তির জন্য সোচ্চার হন। এই পুরো সময়ে অনেকে কাছে এসেছে, কেউ দূরে সরেছে, কেউ দূরেও ঠেলেছে। এভাবেই চলতে থাকে টানাপোড়েনের দিনগুলো।চট্টগ্রামের শিক্ষক মাইদুল ইসলাম, ছাত্র ফেডারেশনের নেতা মারুফ, আশাফসহ বেসরকারি বিশ্ববিদ্যালয়ের অনেকেই ওইসময়ে গ্রেফতার হলেন। হেলমেটবাহিনী ও ক্ষমতাসীনদের পালোয়ানরা হাড়হাড্ডি ভাঙলো কিশোর আন্দোলনকারীদের, সাংবাদিকদের, পথচারীদের, সমর্থকদের। আন্দোলনে নারীদের হয়রানি করা হবে এমন গুজবসহ আতঙ্ক ছড়ানো হলো। এসব হলো যাতে নারী শিক্ষার্থীরা ভয়ে আন্দোলনে অংশ না নেয়। একইসাথে আন্দোলনের প্রাণ কিশোররা যাতে ভয় পেয়ে বাড়ি ফিরে যায়। ওইসময় গ্রেফতার হলেন অভিনেত্রী নওশাবা। এভাবে অনেক মাশুল দিতে হলো কিশোর বিদ্রোহকে।শহিদুল বা কিশোরদের কী হতো এতে ‘সাহস’ আর ‘বাড়াবাড়ি’ না করলে? কী দরকার ছিলো বিপদ পায়ে পড়ে ডেকে আনার--এরকম নানা গুঞ্জনও ছিলো? কী হতে পারতো আর কী হয়েছে-- এসব সম্ভাবনা নিয়েও হিসেব কষা হয়েছে।নিঃসন্দেহে শহিদুলের মুচলেকা দিয়ে, মাথা নত করে, সরকার বাহাদুরকে কুর্নিশ করে আগে আগে বাড়িতে ফেরার দারুণ সুযোগ ছিলো। তাতে আমাদের হাঙ্গামা-টেনশন কমতো। রাতের ঘুম হারাম হতো না। কোনকিছু নিয়ে সাতপাঁচ ভেবেভেবে পা ফেলতে হতো না। ক্ষমতা সম্পর্ক যোগান নানা কিছু দহরম-মহরম বাড়তো। অনেককিছু থেকেই নিজেকে, সকলকে ও আরো কিছুকে রক্ষা করা যেতো। কিন্তু যা হারাতে হতো তা হলো সম্মান। শুধু শহিদুল না, একটা সময় নতজানু সময়ের স্মারক হয়ে থাকতে পারতো। যে নতজানু দাসের জীবন আমরা এই সমাজে প্রতিনিয়ত বয়ে বেড়াচ্ছি। দাসানুদাস মনের জয়গান হতো। অনেক না হওয়ার মাঝে বরং যা হলো তাইবা কী কম? তাতে হারানোর ভয় থাকলেও শক্তিতো কম ছিলো না।শহিদুল গ্রেফতার, জেল থেকে বেরিয়ে চুপ না করে, গুটিয়ে না গিয়ে, উল্টো নিজের মত মাথা উঁচু করে থাকা; আমাদের সবার জন্য অনুপ্রেরণা। শহিদুলের গ্রেফতারের মধ্যদিয়ে আমরা আলোকচিত্রীরাও অনেককিছু নতুন করে উপলব্ধি করতে পেরেছি। আমাদের সীমাবদ্ধতা, সম্ভাবনা ও করণীয় বিষয়ে। সেইসব করণীয় একা করা যায় না। একসাথে করতে হয়।সময়ের ইতিহাসে সাক্ষী আলোকচিত্রীরা আগামীতে কিভাবে নিজেদের কাজ নিয়ে, ঐক্য নিয়ে, আলোকচিত্র নিয়ে সাক্ষ্য দিয়ে যাবে তা আমাদের ভাবতে হবে । ভাবতে হবে দেশপ্রেমিক জনগণকে, এই দেশটায় পরবাসী কয়েদি জীবনযাপন করবো, না নতুন করে গড়বো। সীমানা পেরিয়েই সেসব ভাবনাকে অগ্রসর করার ও একসুতোয় বাঁধার কাজ এখন। নতুন স্বপ্ন দেখতে নতুন করে সব গড়তে এখন সেই সীমানা পেরুবার সময়।অভিবাদন সড়ক আন্দোলনের কিশোরদের, অভিনন্দন শহিদুল আলমকে। অভিনন্দন চট্টগ্রাম বিশ্ববিদ্যালয়ের শিক্ষক মাইদুল ইসলাম, ছাত্র ফেডারেশনের নেতা মারুফ, আশাফসহ বেসরকারি বিশ্ববিদ্যালয়ের গ্রেফতার হওয়া এবং নির্যাতনের শিকার কিশোর ও সাংবাদিক বন্ধুসহ সকলকে।ধন্যবাদ ও কৃতজ্ঞতা যারা শহিদুল আলমের মুক্তির দাবিতে মাঠে নেমেছিলেন, নানানভাবে প্রতিবাদ করেছিলেন। অভিবাদন সকলকে যারা দুঃসময়ে ভীতু ভোঁতা সমাজে শান দিতে পাশে ছিলেন। যারা দূরে থেকেও কাছে ছিলেন তাঁদেরও। আমাদের মেলা কিছু করার আছে বাকি।সালাম আলম ভাই (শহিদুল আলম)।লেখক: তাসলিমা আখতার, আলোকচিত্রী ও সভাপ্রধান গার্মেন্ট শ্রমিক সংহতি
প্রকাশিত মতামত লেখকের একান্তই নিজস্ব।  ঢাকা ট্রিবিউন এর কোনও ধরনের দায় নেবে না।","7","https://bangla.dhakatribune.com/articles/opinion/page/7"
"1632474534-982","https://bangla.dhakatribune.com/","মতামত","https://bangla.dhakatribune.com/articles/opinion","রবির আলোয় কি উদ্ভাসিত হবে এবারের ২৫...","https://bangla.dhakatribune.com/literature/2020/05/08/23096","'যদি আমাকে আপন করে পেয়ে থাকো আজ প্রভাতে সেই পাওয়ার আনন্দকেই যদি তোমাদের প্রকাশ করবার ইচ্ছে হয়ে থাকে তাহলেই এই উৎসব স্বার্থক'
“এসো, এসো, এসো হে বৈশাখ……মুছে যাক গ্লানি, ঘুচে যাক জরা, অগ্নিস্নানে শুচি হোক ধরা।”
পহেলা বৈশাখ বাঙালির প্রাণের উৎসব, পহেলা বৈশাখ মানেই রঙিন উৎসবে বাঙালির প্রাণের সঞ্চার। কবিগুরুর এই গান নিয়েই বাঙালির মনে প্রাণের সঞ্চার করতে এবারও এসেছিল বৈশাখ, আবার চলেও গেছে। কবিগুরুর এই গানের সঙ্গে সব গ্লানি ও ব্যর্থতা নিয়ে ১৪২৬ বিদায় হয়েছে কিনা জানি না, তবে অগ্নিস্নানে শুচি হয়নি এবার এ ধরা, বরং করোনাভাইরাস নামের এক প্রাণঘাতী জরা নিয়ে অবরুদ্ধ অবস্থায় ঘরবন্দি বিষণ্ণ  বাঙালি ১৪২৭ এর প্রথম দিনটি পার করেছে। 
এমন বিষাদময় বৈশাখ বাঙালি কতদিন পরে দেখেছে বা আদৌ দেখেছে কি না জানা নেই। প্রাত্যহিক জীবনের তালই যেখানে কেটে গেছে, সেখানে ১৪২৭ এর পহেলা বৈশাখের ভোর বাঙালির জীবনে এবার আর দশটা বৈশাখের মত যে একই আবেগ নিয়ে আসবে না সেটাই স্বাভাবিক। 
পহেলা বৈশাখ থেকে শুরু করে কেটে গেছে এমনই বিষণ্ণতায় ভরা আরও ক'টি দিন। বছর ঘুরে আজ আবার এসেছে সেই দিন, ২৫ বৈশাখ। 
আজ রবির আলোয় উদ্ভাসিত ২৫ বৈশাখ! বিশ্বকবি রবীন্দ্রনাথ ঠাকুরের ১৫৭তম জন্মবার্ষিকীতে কবির জীবদ্দশায় পালিত জন্মদিনগুলোতে কবিগুরুর অনুভূতি সম্পর্কে এক অসাধারণ প্রবন্ধ লিখেছিলেন রুদ্র মাহমুদ। সেই প্রবন্ধে রবীন্দ্রনাথ তার ৫০তম জন্মদিবসে কীভাবে নিজেকে আলোক প্রভায় প্রকাশ করেছিলেন তার সুন্দর বর্ণনা রয়েছে-
 কবি বলেছিলেন, “আজ আমার জন্মদিনে তোমরা যে উৎসব পালন করছো তার মধ্যে যদি সেই কথাটি থাকে তোমরা যদি আমাকে আপন করে পেয়ে থাকো আজ প্রভাতে সেই পাওয়ার আনন্দকেই যদি তোমাদের প্রকাশ করবার ইচ্ছে হয়ে থাকে তাহলেই এই উৎসব স্বার্থক। আমার এই পঞ্চাশ বৎসর বয়সেও আমাকে তোমরা নতুনভাবে পেয়েছ, আমার সঙ্গে তোমাদের সম্বন্ধের মধ্যে জরাজীর্ণতার লেশমাত্র লৰণ নেই। তাই আজ সকালে তোমাদের আনন্দ উৎসবের মাঝখানে বসে আমার এই নবজন্মের নবীনতা অনন্তের বাইরে উপলব্ধি করছি।”
তবে কি আজ কবিগুরুর এ জন্মজয়ন্তীতে আমাদের মাঝে জরাজীর্ণতা বাসা বেঁধেছে। কবিগুরুর গান, কবিতা আর অমর বাণীর সুর সত্যিই কি এবার বাঙালির প্রাণকে আন্দোলিত করবে না? বাঙালির জীবনে কি তবে এ বিষণ্ণ, বিমর্ষ মুহূর্তে কবিগুরু অনুপস্থিত? অবশ্যই না। বরং ঠিক তার উল্টোটা! 
বাঙালির চিন্তায়, চেতনায়, মননে – এক কথায় সমগ্র সত্তাজুড়েই রবীন্দ্রনাথ প্রবলভাবে বিরাজমান। বাঙালি জীবনে কোথায় নেই কবিগুরু? রবীন্দ্রনাথ আমাদের জাতীয় সঙ্গীত থেকে শুরু করে জীবনের সব উৎসবে, সব আনন্দে, সব শোকে, মিশে আছেন তার সঙ্গীতে। তাই আজ এ শোকে কবিগুরুকে আরও বেশি প্রয়োজন। কারণ সেই ২৫শে বৈশাখ ১২৬৮ বঙ্গাব্দ, মঙ্গলবার, ৭ মে ১৮৬১, কলকাতার জোড়াসাঁকোর ঠাকুরবাড়িতে ষে রবীন্দ্রনাথ ঠাকুরের জন্ম হয়েছিল, আর ৮০ বছর ৩ মাস বয়সে ১৯৪১ সালের ৬ আগস্ট, ১৩৪৮ বঙ্গাব্দের ২২ শ্রাবণ বাংলা সাহিত্যের সবচেয়ে যে উজ্জ্বল নক্ষত্রটি খসে পড়েছিল, তিনি তো শুধু রমনার বটমূলে ছায়ানটের আয়োজনে, উদীচী কিংবা শিল্পকলা একাডেমির আলোচনা ও সাংস্কৃতিক অনুষ্ঠানের আনুষ্ঠানিকতায় সীমাবদ্ধ নন, তিনি বাঙালির আনন্দ-উচ্ছ্বাসে যতটা, প্রেম-প্রকৃতি আর ভালোবাসায় যতটা, তাদের দুঃখ-বেদনা, আশা-নিরশায় তার চাইতেও বেশি আপন। 
রবীন্দ্রনাথের গান ও কবিতা ভাষা আন্দোলন থেকে একাত্তরের স্বাধীনতা সংগ্রাম পর্যন্ত বিরাট প্রেরণা হয়ে ছিল। বিশ্বে খুব কম কবিই এরকমভাবে কোনো দেশের জাতীয় স্বাধীনতা সংগ্রামকে প্রভাবিত করতে পেরেছেন। বাংলা, বাঙালি আর রবীন্দ্রনাথ এক সুতোয় গাঁথা। বাংলা কবিগুরুর মা, কবির সোনার বাংলা, বঙ্গবন্ধুর সোনার বাংলা, প্রতিটি বাঙালির সোনার বাংলা। 
আর কবিগুরুর এ সোনার বাংলা আজ যখন জরাগ্রস্ত, আমাদের মা-মাতৃভূমি আজ যখন করোনাযুদ্ধে ভারাক্রান্ত তখনইতো কবিগুরুকে সবচাইতে বেশি প্রয়োজন। তিনি তো এ মায়ের মলিন মুখ দেখেই নয়ন জলে ভাসিয়েছেন: 
“মা তোর বদনখানি মলিন হলে/ আমি নয়ন...../ও মা আমি নয়ন জলে ভাসি/ সোনার বাংলা......
আমি তোমায় ভালবাসি/ আমার সোনার বাংলা/ আমি তোমায় ভালোবাসি।”
দেড়শ' বছরের বেশি সময় অতিক্রান্ত হয়ে গেলেও বাঙালি মানসে এখনো তিনি দিবাকরের মতো সমান সমুজ্জ্বল, তাঁর কিরণ আজো চির অম্লান। আজও কবিগুরুর গান ও কবিতা বাঙালির অনুপ্রেরণা ও নতুন আশার বাণী।
আজ যখন সমগ্র জাতি বিমর্ষ, মৃত্যু আতঙ্ক যখন বাঙালি তথা বিশ্বের প্রতিটি মানুষের অন্তরে, তখন সেই মৃত্যুকে জয় করবার সাহসটুকুর জন্যই কবিগুরুকে দরকার। দরকার রবীন্দ্রনাথের লেখা, দর্শন, চিন্তাচেতনা, আলোকছটার ঔজ্জ্বল্য-কবিগুরু রবীন্দ্রনাথ ঠাকুর তার বিভিন্ন লেখায় সৃষ্টি দিয়ে মৃত্যুকে জয় করার কথা বলেছেন।
মৃত্যুঞ্জয় কবিতায় তিনি লিখেছেন, যত বড়ো হও, তুমি তো মৃত্যুর চেয়ে বড়ো নও, আমি মৃত্যু-চেয়ে বড়ো এই শেষ কথা বলে, যাব আমি চলে।
আরেক জায়গায় তিনি লিখেছেন, মৃত্যু দিয়ে যে প্রাণের মূল্য দিতে হয়/সে প্রাণ অমৃতলোকে/মৃত্যুকে করে জয়।
তার এ অমর বাণীতে মৃত্যুঞ্জয়ী হতেই তো, কর্মে ধ্যানমগ্ন মানুষের কল্যাণে জীবন বিলিয়েছেন ডা. মঈন উদ্দিন, সৃষ্টি করেছেন এক আত্মত্যাগের মহিমা। দেশের সকল চিকিৎসক আজ তাই ঐক্যবদ্ধ, এই মহামারিতে জীবন বাজি রেখে সেবা দিতে তারা আজ দৃঢ়চিত্ত। এখানেই কবিগুরুর বাঙালি সত্ত্বাজুড়ে প্রবলভাবে বিরাজমান থাকার প্রমাণ।
চারিদিকে আজ যখন শুধু অনিশ্চয়তা আর উদ্বেগ; এতদিন কাজের চাপে ঘুমের ফুরসত মিলত না যে ঢাকাবাসীর সেই কর্মব্যস্ত নাগরিকদের জীবনে এখন অফুরন্ত সময়, অথচ চোখ থেকে ঘুম হয়েছে উধাও। এ দিশেহারা নির্ঘুম রাএিতে কবিও যে আমাদের শোকে সমব্যথী:
“দিন যায়, রাত যায়, সব যায়
আমি বসে হায়!
দেহে বল নাই, চোখে ঘুম নাই
শুকায়ে গিয়াছে আঁখিজল।
একে একে সব আশা ঝরে ঝরে পড়ে যায়
সহে না যাতনা॥”
আবার এ বেদনা আর যাতনা থেকে উত্তরনের উদদীপনাও কবি, তাইতো কবি বলেছেন:
“বেদনা থেকে যে আনন্দের উৎপত্তি, সে আনন্দের তুলনা নেই।”
সেই তুলনাহীন আনন্দের আশাই যে এখন বেঁচে থাকবার অনুষঙ্গ। মহামারির এ মৃত্যু মিছিলেও আজ চারপাশে যে অশুভ শক্তি, চারপাশে যে অস্থির মানসিকতা, যে স্বার্থপরতা, যে বিধ্বংসী নানা কিছু আমরা দেখছি, তা রুখতে হলে রবীন্দ্রনাথকে আমাদের এখন আরো বেশি প্রয়োজন। তার সাহিত্যকর্ম, সঙ্গীত, জীবনদর্শন, মানবতা, ভাবনা- সবকিছুই সত্যিকারের বাঙালি হতে অনুপ্রেরণা দেয়।
কবিগুরু রবীন্দ্রনাথের সাহিত্য ও সঙ্গীত জাগরণের বাণী হয়ে ধরা দিয়েছে বাংলায় যুগে যুগে। তার সৃষ্টি আজও নতুন, প্রাসঙ্গিক। করোনা নামের এক মহামারিতে বাঙালি যখন দিশেহারা; একদিকে প্রধানমন্ত্রী আর মানবদরদি বাঙালি তরুনদের, কী প্রাণান্ত পরিশ্রম, নিজেদের সবটুকু উজাড় করে দিয়ে জীবন বাজি রেখে সেবা দিতে তারা আজ দৃঢ়চিত্ত। মানব সেবায় আত্মোৎসর্গের সুতীব্র অঙ্গীকার তাদের মাঝে। কারণ কবিগুরুই যে তাদের বলেছেন: 
“ওরে নবীন, ওরে আমার কাঁচা,
     ওরে সবুজ, ওরে অবুঝ,
     আধমরাদের ঘা মেরে তুই বাঁচা।
রক্ত আলোর মদে মাতাল ভোরে
আজকে যে যা বলে বলুক তোরে,
সকল তর্ক হেলায় তুচ্ছ ক'রে
পুচ্ছটি তোর উচ্চে তুলে নাচা।
আয় দুরন্ত, আয় রে আমার কাঁচা।”
নবীনরা এসেছেন, এসেছেন মানবদরদী প্রবীণরাও, এমনকি নবীনদের সাথে সামান্য ভিক্ষুক পর্যন্ত তার সঞ্চয়ের টাকা তুলে দিয়েছেন প্রধানমণএীর হাতে। এ দানের পেছনেও প্রেরনার উৎস কবিগুরু:
“প্রত্যেকের সাধ্যমতো যে ভালো সেই তাহার সর্বোত্তম ভালো, তাহার চেয়ে ভালো আর হইতে পারে না অন্যের ভালোর প্রতি লোভ করা বৃথা।”
আবার কবিগুরু এও জানতেন এসবের মাঝেও একদল শুধুই বলবে, সমালোচনা করবে, আবার তারাই লোভী, তারাই অমানুষ, যেমনটি করছে মানুষ নামধারী চালচোরেরা। তাইতো তিনি ঐসব সমালোচকদের বলেছেন ।
“কাঁচা আমের রসটা অম্লরস— কাঁচা সমালোচনাও গালিগালাজ। অন্য ক্ষমতা যখন কম থাকে তখন খোঁচা দিবার ক্ষমতাটা খুব তীক্ষ্ণ হইয়া উঠে।”
রবীন্দ্রনাথ ছিলেন শান্তির কবি, মানবতার কবি। শুধু কবিতা, গান কিংবা লেখনীতে নয়,   কর্মের মাঝেও তিনি রেখে গেছেন তঁার মহীরূহপ্রততীম অবদানের প্রমাণ। নওগাঁর পতিসরে নিজের জমিদারির গরিব প্রজাদের নামমাত্র সুদে ঋণ দেওয়ার মাধ্যমে তিনিই প্রথম গ্রামীণব্যাংকের প্রতিষ্ঠা করেন। কুষ্টিয়ার শিলাইদহ ও পাবনার শাহজাদপুরে তার জমিদারিতে প্রজাদের কল্যাণের স্বার্থে আরও অনেক জনহিতকর কাজ করেছেন রবীন্দ্রনাথ।বহুবার প্রজাদের খাজনা মওকুফ করে নিজে ঋণগ্রস্ত হয়েছেন। নিজের অর্থে প্রজাদের জন্য বিশুদ্ধ পানীয় জলের ব্যবস্থা করেছেন।
আবার মানুষ নামধারী চালচোরদের কথা ভেবেই হয়ত কবি বলেছিলেন:
 “সাত কোটি বাঙালিরে হে মুগ্ধ জননী রেখেছ বাঙালি করে মানুষ করনি।”
কিনতু তাইবলে কবিতো আমাদের হাল ছেড়ে দিতে বলেননি ।বিশ্বাসকে তিনি নষ্ট করেননি। জীবনস্মৃতি- বিলাত-এ তিনি বলেছেন- “যাহারা নিজে বিশ্বাস নষ্ট করে না তাহারাই অন্যকে বিশ্বাস করে।”
আমাদেরও আজ বিশ্বাস করতে হবে। মানুষ নামধারী কিছু অমানুষের জন্য হাল ছেড়ে দিলে চলবে না। বরং কবি ষেমনটি বলেছেন: “নির্দয় হবে না, কিন্তু কর্তব্যের বেলায় নির্মম হতে হবে।” 
আর যারা মানুষ নামধারী কিছু অমানুষের দোহাই দিয়ে শুধু সমালোচনা আর হাত গুটিয়ে বসে থাকার পহ্মে তারাও কিনতু সেই একই অমানুষদের দলে। তাই কে কি করেছে এসব নিয়ে ভাববার সময় আজ নয়।নিজের ষতটুকু বর্তমান আছে তাই নিয়ে আজ এ জরা জয় করবার সময়।কবিগুরুর ভাষায়:
“অতীতকাল যত বড় কালই হোক নিজের সম্বন্ধে বর্তমান কালের একটা স্পর্ধা থাকা উচিত। মনে থাকা উচিত তার মধ্যে জয় করবার শক্তি আছে।”
জয় করবার এই দৃঢ়চিত্ত নিয়েই কবিগুরুর সুরে সুর মিলিয়ে বলতে হবে— “কী পাইনি তারই হিসাব মেলাতে মন মোর নহে রাজি। বরং “মনেরে আজ কহ যে, ভালো মন্দ যাহাই আসুক/সত্যেরে লও সহজে।”
রবীন্দ্রনাথ ঠাকুরের এসব উক্তিতেই আজ আমাদের আপন সত্ত্বাকে খুঁজে নিতে হবে। তাঁর অনবদ্য সৃষ্টি গুলোকেই পথ চলার সঙ্গী করে সামনে এগুতে হবে। রবীন্দ্রনাথের গান, পাঠ, আবৃত্তি ও নৃত্যের আনুষ্ঠানিকতায়; আলোচনাসভা ও সাংস্কৃতিক অনুষ্ঠানের আয়োজনে আজ কবিগুরুকে জনমজয়ন্তীর প্রাণের আবেগ ভালবাসা আর শ্রদ্ধায় প্রকাশের সময় নয়।
বরং বাঙালি জাতি, বাঙালির ভাষা ও সাহিত্য, শিক্ষা ও সংস্কৃতি, মন-মানসিকতা বিকাশে কবিগুরুর ষে অবদান সে অবদানের প্রতি ঋণ স্বীকার করতে হলে, প্রথম সারির যোদ্ধা হয়ে পরোপোকারীর মূল মন্ত্রে দিক্ষিত হয়ে জাতির এ ক্রাণতিকালে সকলকে এগিয়ে আসতে হবে। “ভয়ের তাড়া খেলেই ধর্মের মূঢ়তার পিছনে মানুষ লুকাতে চেষ্টা করে”, এভাবে শুধু মুখ লুকিয়ে নয় বরং “বিপদে মোরে রক্ষা করো/ এ নহে মোর প্রার্থনা, / বিপদে আমি না যেন করি ভয়।/ দুঃখতাপে ব্যথিত চিতে
নাই বা দিলে সান্ত্বনা, / দুঃখে যেন করিতে পারি জয়।” এ মন্ত্রে দিক্ষিত হয়েই ভয়কে জয় করতে হবে।তবেই   মুছে যাবে গ্লানি, ঘুচে যাবে জরা, অগ্নিস্নানে শুচি হবে ধরা। তবেই রবির আলোয় উদ্ভাসিত হবে ২৫ বৈশাখ, রবীন্দ্রনাথ ঠাকুরের ১৫৯তম জন্মজয়ন্তী।

খন্দকার মোনতাসির হাসান
সহযোগী অধ্যাপক, ইংরেজি, আধুনিক ভাষা ইনস্টিটিউট, জগন্নাথ বিশ্ববিদ্যালয়
e-mail: montasirjnu@gmail.com

প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
"1632474945-1043","https://bangla.dhakatribune.com/","মতামত","https://bangla.dhakatribune.com/articles/opinion","বাংলাদেশে ম্যাথমেটিকাল অলিম্পিয়াড কেনো...","https://bangla.dhakatribune.com/opinion/2018/07/14/1185","বাংলাদেশ সম্প্রতি আন্তর্জাতিক ম্যাথমেটিকাল অলিম্পিয়াডে (আইএমও) অংশগ্রহণ করায় রোমানিয়ার ক্লুজ –নাপোকাতে অবস্থান করছে। এদেশেই আজ থেকে ৫৯ বছর আগে আইএমও প্রথম অনুষ্ঠিত হয়েছিলো।
কারও মনে প্রশ্ন আসতেই পারে যে, “বাংলাদেশ ম্যাথমেটিকাল অলিম্পিয়াড এর বিশেষত্ব কি?” প্রথমত, বাংলাদেশ ম্যাথমেটিকাল অলিম্পিয়াড তরুণদের দ্বারা পরিচালিত। এখানে যে শিক্ষক বা প্রশিক্ষকরা নিযুক্ত হোন, তারা কলাকৌশলে অত্যন্ত দক্ষ এবং তরুণ। আপনি এমন কাওকে এখানে দেখবেন না যারা ’৭০ দশকের ধ্যান ধারণায় শিক্ষালাভ করেছে। তাছাড়া এটি স্বেচ্ছাসেবামূলক সংগঠন। অহংবোধ তাড়িত লোকজনের জায়গা এটা নয়। বিশ্ব দরবারে বাংলাদেশের প্রতিনিধিত্ব করতে এটি সবচেয়ে যোগ্যতর শিক্ষার্থীদেরকেই বাছাই করে। বাংলাদেশ ম্যাথমেটিকাল অলিম্পিয়াড এমন একটি প্রতিষ্ঠান, যাদের দেখলে আপনি বুঝবেন সামাজিক, শিক্ষায়তন বা রাজনৈতিক যে কোনো ক্ষেত্রেই পেটি-বুর্জোয়াদের হস্তক্ষেপ না থাকলে বাংলাদেশ কি কি অর্জন করতে সক্ষম।বিগত কয়েক বছর ধরেই বাংলাদেশ ম্যাথমেটিকাল অলিম্পিয়াড অসাধারণ কৃতিত্ব দেখিয়েছে। গতবছর ১১১টি দেশের মধ্যে ২৬ তম অবস্থান নিশ্চিত করেছিলো। কানাডা, জার্মানির মতো দেশকেও টপকে এই কীর্তি গড়েছে তারা। দক্ষিণ এশিয়ার মধ্যে সবচেয়ে উপরে বাংলাদেশ, উন্নয়নশীল দেশগুলোর শীর্ষে বাংলাদেশ,এমনকি উন্নত সুবিধাপ্রাপ্ত ইরান আর কাজাকিস্তানের পরে মুসলিম সংখ্যাগরিষ্ঠ দেশগুলোর সবার উপরে বাংলাদেশ। শুধু তাই নয়, টানা দ্বিতীয়বারের মতো দক্ষিণ এশীয়দের মধ্যে সবেচেয়ে বেশি স্কোরকারী প্রতিযোগী বাংলাদেশের আসিফ এলাহী।বাংলাদেশের পারফরম্যান্সে চমৎকৃত হয়ে যুক্তরাজ্যের কোচ ড. জিওফ স্মিথ আমাকে গত বছর জিজ্ঞেসই করে বসেছিলো যে, “তোমরা এবছর আলাদাভাবে কি কি করেছো?” ভারতের কোচ, যিনি কয়েক বছর আগে আমার কথা শুনে ঠাট্টা করেছিলেন, কেননা আমি বলেছিলাম “আমরা একদিন ভারতকে হারিয়ে দেব!”, তখন তিনি তাচ্ছিল্যের হাসি হেসে বলেছিলেন “বাংলাদেশ কোনোদিনও ভারতকে হারাতে পারবে না।“ গতবার তিনিও বলেছিলেন, “তোমরা শীর্ষে! তোমরা আমাদের অনেক উপরে!” একথা বলার সময় তিনি অবশ্য খুব বেশি অবাক ছিলেন না কেননা আরও ২ বছর আগেই তাদের আমরা হারিয়ে দিয়েছিলাম। আর গতবার বাংলাদেশ ১১১ পয়েন্ট অর্জন করেছিলো, ভারতের ছিলো ৯০ পয়েন্ট। দু’দেশের মাঝের দূরত্ব নেপালের মোট পয়েন্টের ৭গুণ! তুলনার সুবিধার্থে উল্লেখ করছি, সেবার নেপালের সংগ্রহ ছিলো ৩ পয়েন্ট, মিয়ানমার ১৫ আর পাকিস্তান ৫৮ পয়েন্ট। বাংলাদেশে যারা এই কৃতিত্বের কদর বুঝতে পারেন, তারা অবশ্যই হতবাক হয়ে যাবেন। প্রফেসর কায়কোবাদ, বাংলাদেশের অন্যতম শিক্ষাবীদ, এই খবর শুনে বাকরুদ্ধ ছিলেন। ওহাইয়ো স্টেট ইউনিভার্সিটির প্রফেসর সালেহ তানভীর যিনি বাংলাদেশের সবচেয়ে ভালো একজন গণিতবীদ, একথা শুনে আবেগাপ্লুত হয়েছেন। প্রিসটনের প্রফেসর জাহিদ হাসান যিনি নোবেল পুরষ্কারের দাবিদার,শুনে পরমানন্দিত হয়েছেন। আমার নিজের পিতা বাইদুল আলম মজুমদার, একজন অর্থনীতির অবসরপ্রাপ্ত প্রফেসর, তিনি কেঁদেই ফেললেন।এথেকে একটা বিষয় পরিষ্কার হয় যে অহংবোধ বাদ রেখে, গুণীর কদর করা হলে, বাংলাদেশ বিশ্বজয় করতে সক্ষম। এটা নিয়ে আর অবাক হবার কিছু নেই। ১৬ কোটি মানুষের মাঝে সে সম্ভাবনা গ্রথিত। বরং এটা ভেবে আশ্চর্য লাগতে পারে যে, বাংলাদেশের শিক্ষার্থীরা এতো বাধা-বিপত্তি অতিক্রম করেও তাদের মেধার ঝলকে বিশ্বকে তাক লাগিয়ে দিচ্ছে। বাংলাদেশের এই শিক্ষার্থীরা কেনো এতোটা ভালো করছে আর অপেক্ষাকৃত সিনিয়র শিক্ষার্থীরা সেই মাত্রায় ভালো করতে পারছে না, এর কারণ আমাদের ত্রুটিপূর্ণ উচ্চ শিক্ষাব্যবস্থা। যারা ম্যাথ-অলিম্পিয়াডে ভালো করছে তারা বেশিরভাগই উচ্চশিক্ষার জন্য এমআইটি বা ইউনিভার্সিটি অব কেমব্রিজে চলে যাচ্ছে। ভবিষ্যতে তাদের ভেতর থেকে অনেকেই বিশ্বে বড় গবেষক, আবিষ্কারক বা শিক্ষাবীদ হিসেবে স্বনামধন্য হবেন। তাই বাংলাদেশের জন্য এখন বড় চ্যালেঞ্জ এই অলিম্পিয়াডের মতো স্বজনপ্রীতি, অহংবোধ ও ক্ষমতার অপব্যবহার রোধ করে একটা সুস্থ শিক্ষাব্যবস্থা গড়ে তোলা, তবেই মেধাবীদের ঝলক এদেশেও আলোড়িত হবে।আমি আমার স্বল্পোসাধ্যের মাঝে এই পদ্ধতি প্রয়োগের চেষ্টা করেছি। বুয়েট, ঢাকা বিশ্ববিদ্যালয়ের মতো স্বনামধন্য প্রতিষ্ঠান থেকে শিক্ষার্থীদের এনে ব্রাক ইউনিভার্সিটিতে ক্লাসরুমে সম্মিলিত করেছি, আর ফলাফলটা দারুণ। প্রাইভেট বিশ্ববিদ্যালয়ের শিক্ষার্থীদের থেকে যা মানুষ আশাও করেনি, তেমন অর্জন তারা করে দেখিয়েছে। আমার ছাত্রদের মধ্যে ইউনিভার্সিটি অব ওউয়াটারলু’তে ‘থিওরিটিকাল ফিজিক্স’ আর ‘মেশিন লার্নিং’ এর মতো বিষয়ে কাজ করছে। তারা সহ অন্যরা মিলে বাংলাদেশে প্রথম ‘ব্লকচেইন’ থিসিস করছে। এই স্বপ্রণোদিত ছাত্ররা প্রমাণ দিচ্ছে ম্যা-অলিম্পিয়াডের সংস্কৃতি কিভাবে উচ্চশিক্ষাতে প্রভাব ফেলবে। আমি আশা করি বিশ্বকাপ জ্বরের এই মাসেই একটু করে ম্যাথ অলিম্পিয়াডের সংস্কৃতির বীজ আমাদের মাঝে বুপ্ত হোক। আমাদের এবারের প্রতিনিধিদের কাঁধে ভর করে আছে তাদের পরিবার, প্রতিষ্ঠান আর দেশের অসংখ্য মানুষের প্রত্যাশা। আইএমও ‘র প্রশ্নপত্র অত্যন্ত জটিল। বেশিরভাগ বিশ্ববিদ্যালয়ের প্রফেসররাও এর পূর্ণাঙ্গ উত্তর করতে পারেন না। গতবারের মতো ফলাফল করাটা কষ্টসাধ্য হবে।আশা রাখছি জুলাইয়ের ১৩ তারিখ  যখন ফলাফল প্রকাশ করা হবে, তখন বিশ্বকাপের অংশগ্রহণকারী সেসকল দেশের পতাকা না উড়িয়ে, যাদের ভদেশে ভিসা পেতেও আমরা ভোগান্তি পোহাই, বাংলাদেশের লাল-সবুজের পতাকা উড়িয়ে বাংলাদেশ ম্যাথমেটিকাল অলিম্পিয়াডকে উৎসাহ দেবো। 
মাহবুব মজুমদার, ব্র্যাক ইউনিভার্সিটির প্রফেসর  ও বাংলাদেশ ম্যাথমেটিকাল অলিম্পিয়াডের জাতীয় কোচ।","8","https://bangla.dhakatribune.com/articles/opinion/page/8"
"1632474904-1038","https://bangla.dhakatribune.com/","মতামত","https://bangla.dhakatribune.com/articles/opinion","শুদ্ধ নির্বাচন কমিশন ও হালাল নির্বাচনের...","https://bangla.dhakatribune.com/opinion/2018/05/22/163","বাংলাদেশের মানুষের মতো এত নির্বাচনপাগল বিশ্বে খুব কম দেশেই আছে। পাড়ার স্কুল পরিচালনা বোর্ডের নির্বাচন হোক বা জাতীয় নির্বাচন সব কিছুতেই এই মানুষগুলোর প্রচণ্ড আগ্রহ। এই দেশে নির্বাচন অর্থ উৎসব। জাতীয় নির্বাচন মানে টাকা পয়সার খেলা আর প্রতিশ্রুতির ফুলঝুরি। জাতীয় পর্যায়ের নির্বাচনের সময় দেশের পুরো আবহাওয়াটাই বদলে যায়। সম্প্রতি মালেশিয়ার সাধারণ নির্বাচন হয়ে গেলো। নির্বাচনের দু’দিন আগে পেশাগত কাজে মালয়েশিয়ায় যেতে হয়েছিল। পুরো শহর ঘুরে বোঝা গেলো না আর মাত্র দু’দিন পর এখানে জাতীয় নির্বাচন হবে। শহরে কয়েকটি পোস্টার দেখা গেলো তাও দড়ি দিয়ে ঝুলানো। নির্বাচনে ৯২ বছর বয়সী সাবেক প্রধানমন্ত্রী ডা. মাহাথির মোহাম্মদ জয়ী হয়েছেন। তিনি এর আগে ১৯৮১ সাল হতে ২০০৩ পর্যন্ত দেশের প্রধানমন্ত্রী ছিলেন। তার পর অবসরে যান। অবসরে যাওয়ার পূর্বে তার উপ-প্রধানমন্ত্রী আনোয়ার ইব্রাহিমকে সমকামিতার অভিযোগে কারাগারে পাঠান। সদ্য সমাপ্ত নির্বাচনের আগে মাহাথির ঘোষণা করেন নির্বাচনে জিতলে তিনি দু’বছর দেশ শাসন করবেন, তারপর প্রধানমন্ত্রী হবেন আনোয়ার ইব্রাহিম। রাজাকে বলে ইব্রাহিমকে কারামুক্ত করা হয়েছে। দেশটির রাজনীতিই আলাদা। এই নির্বাচনের পর আমাদের দেশের অনেক বিশ্লেষক আওয়ামী লীগকে মালয়েশিয়া হতে শিক্ষা নিতে বলেছেন। তারা হয়তো জানেন না দেশটিতে অনেকটি এক দলীয় শাসন চলেছে মাহাথিরের পূর্বের শাসনামলে, এখনও ব্যতিক্রম হওয়ার সম্ভাবনা তেমন একটা নেই। সরকারের সমালোচনা সেখানে অলিখিতভাবে নিষিদ্ধ। সেই অন্য প্রসঙ্গ।যুক্তরাষ্ট্র ও যুক্তরাজ্যের নির্বাচন দেখার সুযোগ হয়েছে। বাংলাদেশের মতো তেমন হুজ্জত নেই। বাংলাদেশে সংসদ নির্বাচন ছাড়া অন্য কোনও নির্বাচন দলীয় ব্যানারে হতো না বা দলীয় প্রতীকও ব্যবহার করা যেতো না। শেখ হাসিনা স্থানীয় সরকার ব্যবস্থায় পরিবর্তন এনে বর্তমানে দলীয়ভাবে নির্বাচন করার সুযোগ করে দিয়েছেন। নির্বাচনে দলীয় প্রতীকও ব্যবহার করার অনুমতি দেওয়া হয়েছে। বাংলাদেশে স্থানীয় হোক আর সংসদ নির্বাচন হোক, এই মুহূর্তে তা আওয়ামী লীগ ও বিএনপি’র মধ্যে সীমাবদ্ধ। কোনও কোনও এলাকায় জাতীয় পার্টিও জয় লাভের ক্ষমতা রাখে। তবে আওয়ামী লীগের সঙ্গে জাতীয় পার্টি নির্বাচন করলে বাড়তি কিছু আসনে জয়লাভ করে। জামায়াত বর্তমানে নির্বাচন কমিশনে নিবন্ধিত দল নয়। তাদের ভরসা বিএনপি। বঙ্গবন্ধুর মৃত্যুর পর বহুদলীয় গণতন্ত্র পুনরুজ্জীবিত করার নামে বিএনপি’র প্রতিষ্ঠাতা জিয়াউর রহমান একাত্তরের ঘাতক দল জামায়াতকে রাজনীতি করার লাইসেন্স দিয়েছিলেন। উপমহাদেশে বামদলগুলো এখন অস্তমিত। তাদের বাগাড়ম্বর এখন টিভির পর্দায় সীমাবদ্ধ। এরশাদের পতনের পর জনগণের ভোটে বিএনপি প্রথম সরকার গঠন করে ১৯৯১ সালে। এর আগেও একবার জিয়ার আমলে ১৯৭৯ সালে সংসদ নির্বাচনের নামে একটি তামাশা হয়েছিল। সেই নির্বাচনে বিএনপিকে ২০৭টি আসনে জয়ী ঘোষণা করা হয়েছিল আর মালেক উকিলের নেতৃত্বে আওয়ামী লীগকে বরাদ্দ দেওয়া হয়েছিল ৩৯টি আসন। সেবারই প্রথম মিডিয়া ক্যু শব্দটি চালু হয়েছিল। কোনও কোনও নির্বাচনি এলাকায় নির্বাচন শেষ হওয়ার একঘণ্টার মধ্যে একলাখ ভোট গণনা শেষ হয়েছিল। এরপর টিভি রেডিওতে চব্বিশ ঘণ্টার জন্য ভোট গণনা বন্ধ করা হয়েছিল। এরও আগে নির্বাচন ব্যবস্থা ধ্বংস হয়েছিল যখন জিয়া ১৯৭৭ সালে ‘হ্যাঁ’-‘না’ ভোটের মাধ্যমে নিজের জন্য প্রায় শতভাগ ভোটের ব্যবস্থা করেছিলেন। এটি ছিল তার কথায় রেফারেন্ডাম। এখানে অন্য কোনও প্রার্থীও ছিল না। জিয়া পরবর্তীকালে সেনা বাহিনীর প্রধান থাকা অবস্থায় ১৯৭৮ সালে রাষ্ট্রপতি নির্বাচনে অংশগ্রহণ করে সর্বদলীয় প্রার্থী জেনারেল ওসমানিকে পরাজিত করে বিজয়ী হন। বিএনপি কথায় কথায় আওয়ামী লীগ নির্বাচন ব্যবস্থাকে ধ্বংস করেছে বলে চিৎকার করে এবং কোনও নির্বাচনে পরাজিত হলে প্রথমেই বলে এই নির্বাচনে ব্যাপক কারচুপি হয়েছে। সুতরাং নির্বাচন কমিশনকে পুনর্গঠিত করতে হবে, পুনরায় নির্বাচন অনুষ্ঠিত করতে হবে। বিজয় লাভ করলে বলে নির্বাচন কমিশন যদি তাদের দায়িত্ব সঠিকভাবে পালন করতো, তা হলে তারা আরও বেশি ভোটে বিজয় লাভ করতো। তাদের এই সংস্কৃতিটা শুরু হয়েছে ১৯৯৬ সালের নির্বাচনের পর যখন আবু হেনা প্রধান নির্বাচন কমিশনার ছিলেন। আবু হেনা একজন পেশাদার আমলা ছিলেন, তবে তিনি ১৯৯৬ সালে একটি অবাধ ও সুষ্ঠু নির্বাচন জাতিকে উপহার দিয়েছিলেন। কিন্তু মুশকিল হলো—সেই নির্বাচনে বিএনপি জয়লাভ করতে পারেনি। সুতরাং আবু হেনাকে পদত্যাগ করতে হবে। এই নিয়ে তারা দীর্ঘদিন দেশে এক নৈরাজ্যকর পরিস্থিতি সৃষ্টি করে রাখে এবং আওয়ামী লীগের এই দফার শাসনামলের প্রায় অর্ধেক সময় তারা দেশকে অচল করে রাখে।সদ্য সমাপ্ত খুলনার সিটি করপোরেশন নির্বাচনে আওয়ামী লীগ-প্রার্থী তালুকদার আবদুল খালেক বিএনপি প্রার্থী নজরুল ইসলাম মঞ্জুকে ৬৭ হাজার ৯৪৬ ভোটে পরাজিত করেন। এর আগেরবার মঞ্জু, তালুকদার আবদুল খালেককে পরাজিত করে মেয়র নির্বাচিত হয়েছিলেন। এই নির্বাচনে মোট কেন্দ্র ছিল ২৮৯টি। তিনটি কেন্দ্রে ভোট গ্রহণে অনিয়ম হলে নির্বাচন কমিশন তা বন্ধ করে দেয়। এই নির্বাচনের একটি তাৎপর্যপূর্ণ বৈশিষ্ট্য হলো—কোনও একটি নির্বাচন কেন্দ্রেও সহিংসতার ঘটনা ঘটেনি। ঠিক একইসময় অনুষ্ঠিত পশ্চিম বঙ্গের স্থানীয় সরকার (পঞ্চায়েত) নির্বাচনে সহিংসতায় ১৩ জন সাধারণ মানুষের মৃত্যু হয়েছে। খুলনা সিটি করপোরেশন নির্বাচনে ৬২ দশমিক ১৯ ভাগ ভোটার ভোট দিয়েছেন। নির্বাচন শেষে যথারীতি বিএনপি প্রার্থী ও তার দল নির্বাচনে ব্যাপক ‘কারচুপি’র অভিযোগ তুলে এই নির্বাচন বাতিলের দাবি করেছে। মির্জা ফখরুলরা নির্বাচন কমিশনের পুনর্গঠনের দাবিও জানিয়েছেন। আগাম ঘোষণা দিয়েছেন এই নির্বাচন কমিশনের অধীনে আগামীতে কোনও নির্বাচন সুষ্ঠু হবে না। শুক্রবার দলের স্থায়ী কমিটির সদস্য ব্যারিস্টার মওদুদ আহমেদ এক সভায় বলেছেন, গাজীপুর সিটি করপোরেশন নির্বাচনে বিএনপি অংশগ্রহণ করবে কিনা, তা তারা ভেবে দেখবেন। অনেকের মতে, আসন্ন একাদশ জাতীয় সংসদ নির্বাচনকে কিভাবে প্রশ্নবিদ্ধ করা যায়, তার পূর্ব প্রস্তুতির এটি একটি অংশবিশেষ।বাংলাদেশে কোনও নির্বাচন আসলে সেই নির্বাচন এবং দেশের গণতন্ত্র নিয়ে মার্কিন রাষ্ট্রদূত হতে শুরু করে অনেক সুশীল ব্যক্তি ও কিছু মিডিয়া মাতম করতে শুরু করেন। আর এই মাতমটা বেশি হয় যখন আওয়ামী লীগ ক্ষমতায় থাকে তখন। বাংলাদেশে একশরও বেশি দেশের রাষ্ট্রদূত আছেন। এই দেশের কোনও কিছু নিয়ে তাদের কখনও তেমন কিছু একটা বলতে কোনও সময় শোনা যায় না এবং এটি তাদের কোনও কাজও নয়। ব্যতিক্রম শুধু মার্কিন যুক্তরাষ্ট্র। অথচ ভারতে তারা সেই দেশের কোনও বিষয় নিয়ে কখনও টু শব্দ করে না। বেশ কিছুদিন ধরে তারা বলে আসছে, বাংলাদেশের আসন্ন জাতীয় সংসদ নির্বাচন তারা অংশগ্রহণমূলক চায়। এর মানে হচ্ছে তারা চায় আওয়ামী লীগ যেকোনও ছাড় দিয়ে বিএনপিকে এই নির্বাচনে অংশগ্রহণের সুযোগ করে দিক। একটি দেশের নির্বাচনে কোনও দল নির্বাচনে আসবে কিনা, সেটি সেই দলের একান্ত নিজস্ব সিদ্ধান্ত। আর যদি তারা প্রত্যাশা করে খালেদা জিয়াকে কারাগার থেকে মুক্ত করে তার ও তার গুণধর পূত্রের সব মামলা প্রত্যাহার করে, তাদের পরামর্শে নির্বাচন কমিশন গঠন করে তাদের সরকার নির্বাচনে নিয়ে আসুক, সেটা তো হবে বাংলাদেশের সার্বভৌমত্বে হস্তক্ষেপের সামিল। তাদের জন্য আরও ভালো হয় যদি আসন্ন নির্বাচনে যেকোনোভাবে বিএনপিকে বিজয়ী ঘোষণা করলে। এতে তারা কোনও দ্বিমত করবে না বলে মনে হয়।বৃহস্পতিবার বাংলাদেশে নিযুক্ত মার্কিন রাষ্ট্রদূত মার্শা বার্নিকাট একই পুনরাবৃত্তি করছেন এবং তার ভাষায় খুলনায় সিটি করপোরেশন নির্বাচনে অনিয়মের সংবাদে তিনি হতাশ হয়েছেন। তিনি ভুলে যান, তার দেশের বিদেশনীতির ফলে সারা বিশ্বে, বিশেষ করে মধ্যপ্রাচ্যে যে ভয়াবহ পরিস্থিতি সৃষ্টি হয়েছে, যেভাবে ইরাক, লিবিয়া, সিরিয়া, আফগানিস্তান, ইয়েমেন ধ্বংস করে দিয়েছে এবং তাদের হঠকারি কর্মকাণ্ড ও জেরুজালেমে একতরফাভাবে মার্কিন দূতাবাস স্থানান্তর করে সেখানে ইসরায়েলকে গণহত্যা চালানোর সুযোগ করে দিয়েছে, তাতে সারা বিশ্বের মানুষ শুধু হতাশই নয়, ক্ষুব্ধও। মার্কিন যুক্তরাষ্ট্রে বর্ণবাদ, ইসলাম ও অভিবাসীবিরোধী শক্তি যেভাবে মাথা চাড়া দিয়ে উঠেছে, যেভাবে ক’দিন পর পর বাচ্চাদের স্কুলে ঢুকে বন্দুকধারীরা নির্বিচারে হত্যা করছে, তাতে শুধু বিশ্ববাসী নয়, তার দেশের সংবেদনশীল মানুষও ক্ষুব্ধ ও বিচলিত। বার্নিকাটের ‘হতাশা’র জবাবে প্রধানমন্ত্রীর আন্তর্জাতিক বিষয়ক উপদেষ্টা বলেছেন, ‘খুলনা সিটি করপোরেশনের নির্বাচন মার্কিন নির্বাচনের চেয়ে ভালো হয়েছে’। তার বক্তব্য যথার্থ ও সময়পোযোগী। বাংলাদেশের এক শ্রেণির মানুষের ধারণা, যুক্তরাষ্ট্রে নির্বাচন হতে শুরু করে সব কিছুই বুঝি নিখুঁত। এমন ধারণা একেবারেই ভ্রান্ত। জুনিয়ার বুশ প্রথমবার তো নির্বাচনে হারার পরও আদালতের হুকুমে প্রেসিডেন্ট হয়েছিলেন। হয়েই তিনি মধ্যপ্রাচ্য ধ্বংস করার কাজটি শুরু করেছিলেন। ডোনাল্ড ট্রাম্প যে প্রেসিডেন্ট নির্বাচিত হলেন, তাতে রাশিয়ার ভূমিকা নিয়ে এখনও সে দেশে তোলপাড় চলছে। দেশটির বর্ণবাদের আঁচ পাওয়া যায় তাদের কোনও একটি বিমানবন্দরে অবতরণের পর। নাম যদি হয় ‘মোহাম্মদ’ বা ‘আবদুল’ তা হলে তার জন্য কী ধরনের হয়রানি অপেক্ষা করছে, তা ভুক্তভোগী মাত্রই জানেন। হতে পারেন তিনি ভারতের সাবেক প্রেসিডেন্ট আবদুল কালাম অথবা পাকিস্তানের প্রধানমন্ত্রী। কোনও একজন বন্দুকধারী স্কুলে ঢুকে নিরীহ বাচ্চাদের হত্যা করলে ধর্মবিশ্বাসে সে যদি মুসলমান হয়, তা হলে সে নির্ঘাত একজন জঙ্গি অথবা আইএস সদস্য। গায়ের রঙ সাদা হলে ঘাতক মানসিকভাবে অসুস্থ ছিল। দেশের এখন অর্ধেক মানুষ (সাদা) মানসিকভাবে অসুস্থ আর মুসলমানরা সবাই জঙ্গি। কালো বা হিসপানিকরা জন্ম থেকেই দুর্বৃত্ত। যুক্তরাষ্ট্র পুলিশের মতো এত নিষ্ঠুর আচরণ, বিশেষ করে কালোদের সঙ্গে অন্য কোনও দেশের পুলিশকে করতে দেখা যায় না। অবশ্য ইউরোপীয় ইউনিয়নের দেশগুলো মাঝে মধ্যে বাংলাদেশের নির্বাচন নিয়ে কথা বলে। তবে তাদের কথাবার্তায় শালীনতা আছে। এই তো গেলো আমাদের দেশের নির্বাচন নিয়ে যুক্তরাষ্ট্রের মহাচিন্তার কথা। এই সব বিষয় নিয়ে রাতের ঘুম হারাম করেন দেশের কিছু তামাদি বুদ্ধিজীবী আর বাতিল রাজনীতিবিদ। তারা জাতীয় প্রেস ক্লাবে বিভিন্ন দোকানের সাইনবোর্ড ঝুলিয়ে বলেন, শেখ হাসিনার অধীনে সবকিছু বরবাদ হয়ে গেলো। গণতন্ত্র ভেজাল আর নির্বাচন কমিশন সরকারের আজ্ঞাবহ হয়ে গেছে। যারা শেখ হাসিনার আমলে গণতন্ত্র ভেজাল হয়েছে বলে হৈ চৈ বাঁধান, তারা কতটুকু খাঁটি—সেই প্রশ্ন তারা নিজেদের করতে পারেন। ড. কামাল হোসেন একজন বিজ্ঞ আইনজীবী ও সম্মানিত ব্যক্তি। রাজনীতিতে তার যা কিছু অর্জন, তা বঙ্গবন্ধুর ছায়াতলে আর আওয়ামী লীগের ছাতার নিচে। ১৯৭০ সালে তিনি বঙ্গবন্ধুর ছেড়ে দেওয়া আসনে বিনা প্রতিদ্বন্দ্বিতায় নির্বাচনে বিজয় লাভ করেছিলেন। ১৯৭৩ সালে জাসদের শাহজাহান সিরাজকে পরাজিত করে আওয়ামী লীগের প্রার্থী হিসেবে ঢাকার একটি আসন হতে জয়লাভ করেছিলেন। বঙ্গবন্ধু-উত্তর সময়ে নির্বাচন করতে গিয়ে ১৯৮৬ সালে মিরপুরে আবু হোসেন বাবলার (জাপা) কাছে পরাজিত হয়েছিলেন। এরপর তিনি আর কখনো সংসদ সদস্য নির্বাচিত হননি। আওয়ামী লীগের প্রার্থী হিসেবে বিচারপতি সাত্তারের সঙ্গে ১৯৮১ সালে রাষ্ট্রপতি পদে প্রতিদ্বন্দ্বিতা করে পরাজিত হয়েছিলেন শোচনীয় ভাবে। তিনিও ক’দিন পর পর হালাল গণতন্ত্রের সন্ধানে পত্রিকায় বিবৃতি দেন মাহমুদুর রহমান মান্না। এক সময়ের তুখোড় ছাত্র নেতা ছিলেন। ছাত্রলীগ হতে বৈজ্ঞানিক সমাজতন্ত্রী। তার পর বাসদ। আবার আওয়ামী লীগ। বর্তমানে নিজে যুক্তফ্রন্ট করছেন। তার সঙ্গে আর কারা কারা আছেন, তা এখনও পরিষ্কার নয়। পত্রিকার খবর অনুযায়ী তিনি ইতোমধ্যে ঘোষণা দিয়েছেন আগামী নির্বাচনে আওয়ামী লীগকে ফেলে দিতে হবে। যতক্ষণ পর্যন্ত বিচারপতি আবদুল আজিজ মার্কা একজন প্রধান নির্বাচন কমিশনারের নেতৃত্বে একটা ভেজাল নির্বাচন কমিশন না হচ্ছে আর যতক্ষণ পর্যন্ত খালেদা জিয়ার নেতৃত্বে একটি সরকার গঠন না হচ্ছে, ততক্ষণ পর্যন্ত এই অক্ষমদের আর্তনাদ চলতেই থাকবে। তাদের আসল খায়েস হচ্ছে, খালেদা জিয়াকে রাষ্ট্রপতি আর তারেক রহমানকে প্রধানমন্ত্রীর আসনে দেখা। তারপরই আওয়ামী লীগ আর শেখ হাসিনার বিরুদ্ধে হরেক রকমের জেহাদের সমাপ্তি হবে বলে মনে হয়। সময়ের নতুন স্লোগান ‘শুদ্ধ নির্বাচন কমিশন আর হালাল গণতন্ত্র চাই’। আসলে দেশের মানুষ হালাল রাজনীতিবিদ দেখতে চায়।লেখক: বিশ্লেষক ও গবেষক","8","https://bangla.dhakatribune.com/articles/opinion/page/8"
"1632474813-1024","https://bangla.dhakatribune.com/","মতামত","https://bangla.dhakatribune.com/articles/opinion","বিশ্ব জনসংখ্যা দিবস: বর্তমান ও...","https://bangla.dhakatribune.com/opinion/2019/07/11/12728","নগরায়ন, বন উজাড়, জলবায়ুর পরিবর্তনের নেতিবাচক প্রভাবের কারণে বৈশ্বিক উষ্ণতা ক্রমশই বাড়ছে। এর সাথে পাল্লা দিয়ে বাড়ছে প্রাকৃতিক ও মানবসৃষ্ট  দুর্যোগ। সেইসাথে বিশ্বজুড়ে জাতিগত দ্বন্দ্ব ও বিবাদ নানা কারণে বাস্তুচ্যুতি ও জোরপূর্বক অভিবাসন তো রয়েছেই। এসব দুর্যোগ ও দ্বন্দ্বে নারী ও শিশুরা সবচেয়ে ঝুঁকিপূর্ণ অবস্থায় রয়েছে।
 বৃহস্পতিবার (১১ মার্চ) সারাবিশ্বে পালিত হয় বিশ্বজনসংখ্যা দিবস। ১৯৮৭ সালের এই দিনে বিশ্বেও মোট জনসংখ্যা পাঁচশো কোটিতে উন্নীত হয়। বিষয়টি বিবেচনায় নিয়ে ইউএনডিপি’র গভর্ন্যান্স কাউন্সিল বছরের এই দিনটিকে বিশ্ব জনসংখ্যা দিবস হিসেবে পালন করার প্রস্তাব করে। সেই থেকে দিনটিকে বিশ্বজনসংখ্যা দিবস হিসেবে পালন করা হয়। জাতিসংঘের সাধারণ পরিষদ বিশ্বজুড়ে মানুষের মধ্যে সচেতনতা ও আগ্রহ সৃষ্টির উদ্দেশ্য নিয়ে ১৯৮৯ সাল থেকে জাতিসংঘের উদ্যোগে সংশ্লিষ্ট প্রতিপাদ্যকে সামনে রেখে বিশ্ব জনসংখ্যা দিবস পালন করে আসছে। এরই পরিপ্রেক্ষিতে ১৯৯০ সালে জাতিসংঘের সাধারণ পরিষদে বিশ্বজুড়ে দিবসটি পালনের সিদ্ধান্ত গৃহীত হয়। দিবসটি পালনের উদ্দেশ্য হচ্ছে, জনসংখ্যা বিষয়ক নানাবিধ সমস্যাগুলো সকলকে জানানো এবং তা গুরুত্ব অনুসারে সমাধান করা। বিশ্বের অন্যান্য দেশের মতো এবারও বাংলাদেশ বিশেষ গুরুত্ব সহকারে দিবসটি পালন করছে।একটি রাষ্ট্রের যে কয়েকটি মৌলিক উপাদান রয়েছে তার মধ্যে জনসংখ্যা অন্যতম। আর এই জনসংখ্যা কোনো দেশের জন্য সম্পদ আবার কোনো দেশের জন্য বোঝা। অনেক দেশে অতিরিক্ত জনসংখ্যাকে সম্পদ হিসেবে বিচেনায় না করে বোঝা হিসেবে বিবেচনায় নেয়। তবে সমসাময়িক প্রযুক্তি এবং উন্নত শিক্ষা ব্যবস্থার মাধ্যমে অতিরিক্ত জনসংখ্যা দক্ষ করতে পারলে তা সম্পদে পরিণত করা সম্ভব। বিশ্বের বিভিন্ন দেশের দিকে তাকালে দেখা যায়, অপুষ্টি, পর্যাপ্ত শিক্ষার সুযোগ, বেকারত্ব, চিকিৎসা সেবার অপ্রতুলতার মূলে রয়েছে অতিরিক্ত জনসংখ্যা। আর এসব বিষয়কে সামনে রেখে জনসংখ্যা বিষয়ক সমস্যাগুলো সকলকে অবহিত করা এবং তা গুরুত্ব সহকারে সমাধানের প্রচেষ্টা করাই হলো দিবসটি পালনের মূল উদ্দেশ্য। বিশ্ব স্বাস্থ্য সংস্থার হিসাব মতে প্রতি মিনিটে বিশ্বে ২৫০টি শিশু জন্মগ্রহণ করে। যেসব রাষ্ট্র এই জনসংখ্যাকে বোঝা হিসেবে দেখে, তারা জনসংখ্যা বৃদ্ধিকেই নিয়ন্ত্রণ করার চেষ্টা করছে। তবে জনসংখ্যা সমস্যা নিয়ে কিছুটা বৈশ্বিক বিতর্কও আছে। অনেকের মতে পৃথিবীর যে সীমিত সম্পদ রয়েছে তাতে সর্বোচ্চ ২৫০ থেকে ৩০০ কোটি লোককে জায়গা দেওয়া সম্ভব। তাদের মতে ধীরে ধীরে জনসংখ্যা কমিয়ে আনা উচিত। খাদ্য উৎপাদন বৃদ্ধি ও উন্নত বণ্টন ব্যবস্থার মাধ্যমে বর্ধিত জনসংখ্যার চাহিদাও পূরণ করা সম্ভব বলে মনে করেন অনেকে বিশেষজ্ঞ। জনবহুল সমস্যায় জর্জরিত চীন এক সন্তান নীতির মাধ্যমে জনসংখ্যা কমিয়ে আনার চেষ্টা করছে। আবার কিছু দেশ ঋণাত্মক জনসংখ্যা বৃদ্ধির হারের কারণে উল্টো বৃদ্ধি নীতিও গ্রহণ করেছে।পৃথিবীর জনসংখ্যা বৃদ্ধির এই প্রবণতা খুব বেশি আগের নয়। মূলত কৃষি বিপ্লবই জনসংখ্যা দ্রুত বৃদ্ধিতে অগ্রণী ভূমিকা রেখেছে। এর পূর্বকার সময় খাদ্যাভাব পরোক্ষভাবে জনসংখ্যাকে নিয়ন্ত্রণ করেছে। সাম্প্রতিক সময়ে বিশ্বে জনসংখ্যা বৃদ্ধির চিত্র হলো- বিশ্ব জনসংখ্যা বছরে:বৎসরবিশ্বজনসংখ্যাবাৎসরিক পরিবর্তননিট পরিবর্তনঘনত্ব(জনঃ/কি:মি:)শহুরে জনঃ:শহুরে জনঃ( শতকরা হার)২০১৯৭,৭১৪,৫৭৬,৯২৩১.০৭ %৮১,৭৫৭,৫৯৮৫২২,১৪৭,৪৮৩,৬৪৭২৮ %২০১৮৭,৬৩২,৮১৯,৩২৫১.০৯ %৮২,৫৫৭,২২৪৫১২,১৪৭,৪৮৩,৬৪৭২৮ %২০১৭৭,৫৫০,২৬২,১০১১.১২ %৮৩,২৯৭,৮২১৫১২,১৪৭,৪৮৩,৬৪৭২৮ %নগরায়ন, বন উজাড়, জলবায়ুর পরিবর্তনের নেতিবাচক প্রভাবের কারণে বৈশ্বিকউষ্ণতা ক্রমশই বাড়ছে। এরসাথে পাল্লা দিয়ে বাড়ছে প্রাকৃতিক ও মানবসৃষ্ট  দুর্যোগ। সেইসাথে বিশ্বজুড়ে জাতিগত দ্বন্দ্ব ও বিবাদ নানা কারণে বাস্তুচ্যুতি ও জোরপূর্বক অভিবাসন তো রয়েছেই। এসব দুর্যোগ ও দ্বন্দ্বে নারী ও শিশুরা সবচেয়ে ঝুঁকিপূর্ণ অবস্থায় রয়েছে। আর এসব দিক বিবেচনায় বিশ্বে জনসংখ্যার ধনাত্মক কিংবা ঋণাত্মক হার যেটিই হোক তা বিশ্ববাসীর জন্য কল্যাণই বয়ে আনবে বলে আশা করা যায়।","7","https://bangla.dhakatribune.com/articles/opinion/page/7"
"1632474591-993","https://bangla.dhakatribune.com/","মতামত","https://bangla.dhakatribune.com/articles/opinion","ধনী ও রাজনীতি সংশ্লিষ্টদের কৌশলে প্রস্থান...","https://bangla.dhakatribune.com/opinion/2020/06/05/24014","দেশের বর্তমান চিত্র হলো শীর্ষস্থানীয় ০.১% অভিজাত শ্রেণি ব্যক্তিগত বিমানে দেশত্যাগ করছেন এবং অন্যদিকে ৯৯.৯% মানুষ মহামারির বিরুদ্ধে বেঁচে থাকার লড়াইয়ে অবতীর্ণ- যা কোনো দেশ বা সমাজের জন্য খুবই লজ্জাজনক বাস্তবতা
দেশে আজ পর্যন্ত করোনাভাইরাসে (কোভিড-১৯) আক্রান্ত হওয়ার সংখ্যা একদিনে সবোর্চ্চ ২৯১১ জন এবং মোট আক্রান্তের সংখ্যাও ৫৫ হাজারে পৌঁছেছে। একই সময়ে কমপক্ষে ৭৫০ জন করোনাভাইরাসে আক্রান্ত হয়ে মারা গেছে এবং ভাইরাসটিতে আক্রান্ত হওয়ার উপসর্গ নিয়ে মৃত্যু হয়েছে আরও অন্তত দুই হাজার মানুষের। যে হারে বাংলাদেশে করোনাভাইরাস সংক্রমণ বাড়ছে সেটি ভারতের মহারাষ্ট্র রাজ্যের মতই। রাজ্যটিতে আক্রান্তের সংখ্যা ৭০ হাজার অতিক্রম করেছে, ফলে প্রায় সব হাসপাতালেই কোভিড-১৯ রোগীদের উপচে পড়া ভিড় এবং এতে দুই হাজারেরও বেশি লোক মারা গেছে।এমনই সময়ে মহামারিটি যখন ভালোভাবে প্রকাশ পেয়েছে, আমাদের প্রিয়জনদেরকে আমাদের কাছ থেকে কেড়ে নিচ্ছে, তখন আমরা খুবই হাস্যকর সামাজিক-রাজনৈতিক অনুকরণ দেখতে পাচ্ছি। গত এক সপ্তাহ ধরে, আমরা প্রত্যক্ষ করছি যে রাজনীতি সংশ্লিষ্ট ও অর্থনৈতিক অভিজাতরা ভাড়া করা বিমানে দেশত্যাগ করছেন। এটি কেবল তখনই ঘটতে পারে যখন বেসামরিক বিমান কর্তৃপক্ষ থেকে ছাড়াপত্র পাওয়া যায়।তাহলে এটি কিসের সংকেত? এই ধরনের অবিবেচকের মতো কাজ করে কোনও সভ্য জাতি কী টিকে থাকতে বা বড় হতে পারে?আর কত অন্যায় সহ্য করা হলে রাষ্ট্র দ্বারা সমর্থিত একটি গ্রহণযোগ্য নীতি তৈরি হবে? ধনী ও রাজনৈতিক তারকদের উড়োজাহাজ ভাড়া করে দেশত্যাগ যদি লড়াইয়ের কৌশল হয় তবে বাকী ৯৯% সাধারণ মানুষের জন্য মহামারির বিরুদ্ধে টিকে থাকার কৌশল কী হওয়া উচিত?নৈতিকতার মাপকাঠিতে এটি কী কারও কাছে গ্রহণযোগ্য হতে পারে? আর বাংলাদেশকে কীভাবে আমরা এই প্রশ্নের মুখে দাঁড় করালাম? ষোড়শ বা সপ্তদশ শতাব্দীতে, স্পেনের একজন জেনারেল প্রায় ১৫০ জন যোদ্ধা এবং আস্থাভাজন ব্যক্তিদের নিয়ে তিনটি জাহাজে করে দক্ষিণ আমেরিকায় পৌঁছান। তারা বন্দরে নোঙর করেন এবং সেখানে বসতি গড়তে শুরু করেন তখন তাদের নতুন ধর্ম, নতুন পোশাক এবং নতুন জীবনযাপন পদ্ধতি কাছাকাছি গ্রামের আদিবাসী মানুষদের শঙ্কায় ফেলে দেয়। আদিবাসী গ্রামটিতে একহাজার বা তারও বেশি শক্তিশালী সেনা ছিল। গ্রামবাসীদের শঙ্কার কারণে সেনাদের সহায়তায় সাথে কয়েক দফা আলোচনার মাধ্যমে উপনিবেশকারীদের ২৪ ঘণ্টা সময় বেধে দেওয়া হয় এবং পরদিন সকালের আগেই তাদেরকে দেশত্যাগ করতে হবে।এই ভয়ানক সতর্কবার্তাটি উচ্চপদস্থ স্প্যানিশ ও সকল সেনাদের উদ্বেগে ফেলে দেয়। সে কারণে তারা তাদের জেনারেলকে অনুরোধ করেছিলেন যেন যত দ্রুত সম্ভব ওই এলাকা ত্যাগ করা হয়।জেনারেল তার সেনাবাহিনীর কাছে বিষয়টি ভাবতে একরাত সময় চান। এবং সৈন্যরা যখন ঘুমাতে যায় তখন তিনি তার বিশ্বস্ত সৈন্যদের ব্যবহার করে তিনটি জাহাজই পুড়িয়ে ফেলেন।সকালে, জেনারেল তার সৈন্যদের বলেছিলেন তাদের সামনে দুটো পথ খোলা আছে- হয় যোদ্ধাদের মতো লড়াই করো এবং জয়লাভ করো অথবা লড়াইকরে মৃত্যুবরণ করো এবং স্বর্গবাসী হও। এ অর্থ সেখান থেকে তাদের প্রস্থানের কোনো পথ খোলা ছিল না।সুতরাং, স্প্যানিশ সৈন্যরা পরের দিন সকালে তাদের সবোর্চ্চ শক্তি ও দক্ষতা দিয়ে লড়াই করে বিজয় অর্জন করেছিল। বাকিটা ইতিহাস;গল্পের শিক্ষণীয়?প্রতিটি উন্নয়নশীল দেশ ক্রনিক পুঁজিবাদের (যে অর্থনৈতিক ব্যবস্থায় সরকার এবং ব্যবসায়ী নেতাদের পারস্পারিক সুবিধা নিশ্চিত হয়) একটি অসুবিধা ভোগ করে। এটি উন্নয়নমূলক প্রক্রিয়ার একটি অংশ যা আমরা মেনে নিয়েছি। দক্ষিণ কোরিয়া পার্কের অধীনে এবং তাইওয়ান চেইং কাই শেকের অধীনে থাকার সময় এই অভিজ্ঞতা অর্জন করেছিল।কিন্তু এই দেশগুলো প্রস্থান কৌশল সমর্থনকারীদের কোনোরূপ সুযোগ বা অনুমতি দেয়নি। দক্ষিণ কোরিয়া বা তাইওয়ান দুই দেশই যা কিছু আয় বা অর্জন করেছিল সবটুকু দেশের স্বার্থে বিনিয়োগ করার প্রয়োজন বোধ করে, প্রস্তান কৌশলকে নয়। দুর্ভাগ্যক্রমে, প্রাইভেট-জেটের মাধ্যমে প্রস্থান কৌশল প্রত্যক্ষ করার পরে, এটা সুস্পষ্টভাবে প্রতীয়মান হয় যে যারা এই কৌশল থেকে লাভবান হয়েছেন এবং এই দেশকে লুণ্ঠন করেছেন, এই খেলাতে এখন আর তাদের কোনো লাভ নেই। যখন একদিকে লুণ্ঠনকারীরা মনে করছেন যে,  তারা ব্যাগ গোছাবেন এবং উড়োজাহাজে দেশত্যাগ করবেন, অন্যদিকে দেশের বেশিরভাগ মানুষ মহামারির বিরুদ্ধে লড়াই করে বেঁচে থাকার যুদ্ধে অবতীর্ণ- যা যে কোনও সমাজের জন্য একটি গুরুত্বপূর্ণ সংকেত বহন করে।  আমি আশা করি এই মহামারিটি শেষ হলে আমরা এই সামাজিক অসামঞ্জস্য কিছুটা আন্তরিকতার সাথে পুনর্বিবেচনা করব- কারণ, আমরা যদি সত্যই বাংলাদেশ ও জাতিকে একটি অনন্য অবস্থানে নিয়ে যেতে চাই, তবে আমরা এটিকে এমন একটি দেশের মতো দেখতে দিতে পারি না যেখানে সামান্যতম সততা-ন্যায্যতা নেই।কারণ, বর্তমানে যা দেখা যাচ্ছে তা হলো শীর্ষস্থানীয় ০.১% অভিজাত শ্রেণি ব্যক্তিগত বিমানে দেশত্যাগ করছেন এবং অন্যদিকে ৯৯.৯% মানুষ মহামারির বিরুদ্ধে বেঁচে থাকার লড়াইয়ে অবতীর্ণ- যা কোনো দেশ বা সমাজের জন্য খুবই লজ্জাজনক বাস্তবতা।এটি সেই সামাজিক নীতি নয় যার জন্য আমার বাবা স্বাধীনতা সংগ্রামে যোগ দিয়েছিলেন।জাতির এমন পরিস্থিতি দেখে বঙ্গবন্ধু নিশ্চয় গর্বিত হতেন না। আমাদের প্রাতিষ্ঠানিক নকশায় রাজনৈতিক, সামাজিক এবং অর্থনৈতিক ক্ষেত্রে সততা জাগিয়ে তোলা দরকার, যাতে এই জাতীয় দুর্ভাগ্যজনক পরিস্থিতি আর কখনও না ঘটে।ড. আশিকুর রহমান, সিনিয়র অর্থনীতিবিদ, পলিসি রিসার্স ইন্সটিটিউট অব বাংলাদেশপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
"1632474454-968","https://bangla.dhakatribune.com/","মতামত","https://bangla.dhakatribune.com/articles/opinion","ইসলামোফোবিয়া: অন্তরালের অর্থনীতি","https://bangla.dhakatribune.com/opinion/2020/11/19/29508","ইসলামোফোবিয়া সাম্রাজ্যবাদীদের কাছে যতটা রাজনৈতিক, তারও চেয়েও বেশি অর্থনৈতিক। তাদের চোখে এটা কেবলই সম্পদ লুন্ঠন ও অস্ত্র বাণিজ্যের সহজলভ্য হাতিয়ার মাত্র, কিন্তু এর ফলশ্রুতিতে প্রতিনিয়ত বিশ্বজুড়ে অস্থিরতা বৃদ্ধি পাচ্ছে নতুন মাত্রায়, আর অকাণেই প্রাণ দিতে হচ্ছে শত-সহস্র নিরপরাধ মানুষকে
আজকের দুনিয়ায় “ইসলামোফোবিয়া” শব্দটি একটি “বাজ ওয়ার্ড”। অক্সফোর্ড ডিকশনারির সংজ্ঞা অনুযায়ী ইসলামকে সবার সামনে ভীতিকর করে উপস্থাপন করাই হচ্ছে “ইসলামোফোবিয়া”। ইসলামোফোবিয়ার ফলশ্রুতিতে পশ্চিমা বিশ্বের অনেকের কাছেই ইসলাম একটি ভীতিকর শব্দ, তাদের কাছে ইসলাম ধর্মের অনুসারী মানেই সন্ত্রাসী-উগ্রপন্থী। মুসলমানদের এই বর্বর-সন্ত্রাসী হিসাবে পরিচয়ের কারণেই ইসলাম ধর্মের অনুসারী মৃত্যুবরণ করলে অথবা বৈষয়িক ক্ষয়-ক্ষতির শিকার হলে অনেকেই আনন্দিত হয়, তাদের বিরুদ্ধে যুদ্ধ হলে অনেকেই তাতে সমর্থন দেয়। “গোয়েবলস” এর “প্রোপ্যাগান্ডা” তত্ত্বমতে একটি মিথ্যাকে বারবার প্রচার করা হলে সেটিই সবার কাছে সত্য বলে গ্রহণীয় হয়। আর দর্শকদের এই মহজধোলাইকে সহজ করে দেয় কিছু “বায়াজড মিডয়া”, মার্কিন যুক্তরাষ্ট্র ভিত্তিক কিছু গণমাধ্যমের ইসলাম ও মধ্যপ্রাচ্য বিষয়ক সংবাদের একটি বিশ্লেষণে দেখা যায় তারা ৯৪.১২% নিউজ করে থাকে “এন্টি-ইসলামিক সেন্টিমেন্ট” উসকে দেওয়ার জন্য। এসব সংবাদ দেখে দর্শকরা ইসলামকে সন্ত্রাসের ধর্ম মনে করবে সেটাই স্বাভাবিক।  ইসলামোফোবিয়া হল ইসলামের বিপরীতে ভীতি সৃষ্টি করে যুদ্ধ, লুটপাট ও গণহত্যার সমর্থন আদায় করার একটি সহজ পদ্ধতি ।ইসলামোফোবিয়া যতখানি না রাজনৈতিক তার থেকেও বেশি অর্থনৈতিক। ইসলামোফোবিয়া হচ্ছে মাল্টি মিলিয়ন ডলারের ইন্ডাস্ট্রি । Council on American-Islamic Relations (CAIR) এবং  University of California এর একটি গবেষণায় দেখানো হয়েছে ২০০৮ থেকে ২০১৩ সালের ভেতরে শুধুমাত্র মার্কিন মুলুকে ইসলামোফোবিয়া ছড়ানোর জন্য ২০০ মিলিয়ন মার্কিন ডলার ব্যয় করা হয়েছে, বাংলাদেশি টাকায় যা প্রায় ১,৬৭৮ কোটি টাকারও বেশি! Center for American Progress ইসলামোফোবিক ইন্ডাস্ট্রির সাথে জড়িত বিভিন্ন সংস্থা এবং দাতাদের সম্পর্কিত বিস্তারিত তথ্য স্বচ্ছ ভাবে তুলে ধরেছে। আশ্চর্যজনক বিষয় হল এটা শুধু আমেরিকান ইসলামোফোবিক ইন্ডাস্ট্রির চিত্র, বিশ্বজুড়ে এই চিত্র কেমন হতে পারে  তা  অনেকটাই অজানা। ইসলামোফোবিয়ায় মার্কিন মূলকে বিনিয়োগের ফলশ্রুতিতে জনমনে ভয়াবহ বিরূপ প্রভাব সৃষ্টি হয়েছে। নোয়াম চমেস্কির ভাষায় এটা হচ্ছে “মনোজাগতিক উপনিবেশ” । CNN এর তথ্যমতে শুধুমাত্র ২০১৪-১৫ সালেই মার্কিন মুলুকে ইসলাম বিদ্বেষী “হেইট ক্রাইম” বৃদ্ধি পেয়েছে ৬৭%। কানাডায় ২৫৩%, লন্ডনে ৪০%। জার্মানি, অস্ট্রেলিয়া, চায়নাসহ ইউরোপ ও আমেরিকার অন্যান্য দেশে একই অবস্থা। আল-জারিরার একটি অনুসন্ধানী দল দেখিয়েছে মার্কিন ইসলামোফোবিক ইন্ডাস্ট্রির পেছনে রয়েছে প্রায় ৭৪টি সংস্থা এবং তাদের পোষ্য গণমাধ্যম। ৯/১১ পরবর্তীতে সৃষ্ট  ইসলামোফোবিয়ায় মুসলমানদের প্রতি বিদ্বেষ বৃদ্ধি পেয়েছে ২৫০%, শুধু হিজাব পরার কারণে উন্নত বিশ্বে ৬৯% মুসলিম নারী বৈষম্যের শিকার হয়, মুসলিম হওয়ার কারণে বেকারত্বের সম্ভবনা বৃদ্ধি পায় ২৯%! এসব পরিসংখ্যান সেইসব দেশের যারা বিশ্বজুড়ে সবাইকে অসাম্প্রদায়িকতা, সাম্য ও সামাজিক ন্যায়বিচার শেখায়!এবার আসা যাক ইসলামী উগ্রপন্থী জঙ্গিদের প্রসঙ্গে। জঙ্গিবাদ নিঃসন্দেহে চরম অমানবিক ও মানবতাবিরোধী সন্ত্রাসী পন্থা। ইসলামতো নয়ই , পৃথিবীর কোনো ধর্মই জঙ্গিবাদকে সমর্থন করে না । তবে জঙ্গিবাদকে সমর্থন করে পৃথিবীর স্বঘোষিত কিছু মানবতাবাদীরা। তারাই এসব জঙ্গি সংগঠনের স্রষ্টা, তারাই অস্ত্র সরবরাহকারী এবং অর্থনৈতিক মদদদাতা। মার্কিন মোড়লেরা “সন্ত্রাসের বিরুদ্ধে যুদ্ধ” ঘোষণা করলেও সিরিয়ান বিদ্রোহীদের কাছে সৌদির হাত ধরে পৌঁছে দিয়েছে বিভিন্ন ধরনের ৪০,০০০ অস্ত্র ও গোলা-বারুদ। তালেবানদের হাতে অস্ত্র পৌঁছে দেওয়ার দায়িত্ব নিয়েছে রাশিয়া। আইএস জঙ্গিদের কাছে অস্ত্র সরবারহ করে রাশিয়া, চীন এবং পূর্ব ইউরোপের দেশ সমূহ। আল-নুসরা, আল-কায়েদাকে মদদ দেওয়ারও অভিযোগ আছে তাদের বিরুদ্ধে। “সাপ হয়ে দংশন করে ওঝা হয়ে বিষ ঝাড়া” এই প্রবাদটি কে প্রচলন করেছিলেন সেটা জানা নেই, তবে তিনি বোধহয় স্বঘোষিত এইসব মানবতাবাদীদের কীর্তিকলাপ দেখেই এই প্রবাদের প্রচলন করে থাকবেন।৬ অক্টোবর ২০১৬। এই দিনটিতে  যুক্তরাজ্যভিত্তিক আন্তর্জাতিক গণমাধ্যম INDEPENDENT একটি সাড়াজাগানো সংবাদ প্রকাশ করে, যার শিরোনাম ছিল, “US government spent over $ 500m on fake Al-Qaeda propaganda videos that tracked location of viewers. The Pentagon hired a UK-based PR firm to produce and disseminate videos during the Iraq War” এই প্রতিবেদনে বলা হয় , ইরাক যুদ্ধ চলাকালে মার্কিন যুক্তরাষ্ট্র লন্ডনভিত্তিক একটি পিআর (পাবলিক রিলেশন) ফার্মকে জঙ্গি সংগঠন আল-কায়েদার নামে ফেক প্রোপ্যাগান্ডা চালানোর জন্য প্রায় ৫৪০ মিলিয়ন ডলার প্রদান করে (আজকের বাংলাদেশি টাকায় যার মূল্যমান ৪৫ হাজার কোটি টাকারও বেশি)।“The Bureau of Investigative Journalism”  নামক একটি সংস্থার অনুসন্ধানী প্রতিবেদনে এসব তথ্য বেরিয়ে আসে। “Abigail Fielding-Smith” নামের এক সাংবাদিক বিভিন্ন নথি-পত্রের উপর ভিত্তি করে এই প্রতিবেদন প্রকাশ করেন। এই প্রতিবেদনে লন্ডনভিত্তিক একটি পিআর ফার্মের Bell Pottinger নামের ভিডিও নির্মাতার সাক্ষাৎকার প্রকাশ করা হয়। এই সাক্ষাৎকারে Bell Pottinger জানান, তৎকালীন সময়ে তিনি উক্ত পিআর ফার্মের হয়ে আল-কায়েদার ফেক ভিডিও নির্মাণ করে, যে ভিডিওতে দেখানো হয় আল-কায়েদার জঙ্গিরা মার্কিন নাগরিকদের জিম্মি করে রেখেছে ও হত্যার হুমকি দিচ্ছে। এই ভিডিওর কিছু অংশ ধারণ করা হয় মার্কিন যুক্তরাষ্ট্রে আর কিছু অংশ ধারণ করা হয় ইরাকের মরুভূমিতে। শুধু এ রকম ভিডিও নয়, ইরাক হামলার ধ্বংসযজ্ঞ আড়াল করার জন্য মার্কিন সেনারা ইরাকি মিডিয়াকে নিয়মিত অর্থ প্রদান করত এবং ওইসব মিডিয়াতে যে সংবাদ প্রকাশ করা হতো তা মূলত মার্কিন সেনারাই লিখে দিত। এ বিষয়ে Los Angeles Times ২০০৫ সালে আরেকটি রিপোর্ট প্রকাশ করে। ইরাকে রাসায়নিক অস্ত্র রয়েছে এই কাল্পনিক তত্ত্বের উপর ভিত্তি করে ইরাকে আক্রমণ চালানো হয় এবং পরে তা আরও জোরদার করা হয়। ইরাক অগ্রাসনে এখন পর্যন্ত প্রাণ হারিয়েছে প্রায় ২৪ লাখ মানুষ। আর যুদ্ধ শেষে জানা যায় ইরাকে কোনো গণবিধ্বংসী অস্ত্রের নিশানাও ছিল না! অকারণে প্রাণ যায় নিরাপরাধ ২৪ লক্ষ মানুষের। ইরাক অগ্রাসনের মূল উদ্দেশ্য ছিল ইরাকের তেল সম্পদ লুন্ঠন। বিশ্ব নিয়ন্ত্রকদের জন্য ইসলামোফোবিয়া একটি সহজলভ্য হাতিয়ার। ইসলামোফোবিয়ার মাধ্যমে যুদ্ধ পরিস্থিতি সৃষ্টি করার মাধ্যমে তেল সম্পদ লুট করা হচ্ছে। পৃথিবীর মোট খনিজ তেলের ৭৫% রিজার্ভ রয়েছে মুসলিম অধ্যুষিত দেশগুলোতে, আর আমেরিকায় রিজার্ভ রয়েছে মাত্র ২% তেল। পেট্রো-ডলার অর্থনীতিতে তেল যার নিয়ন্ত্রণে, বিশ্ব তার নিয়ন্ত্রণে। যুদ্ধের সময় বেড়ে যায় অস্ত্র বাণিজ্যের অর্থনীতি, আর যুদ্ধ শেষে পাওয়া যায় প্রাকৃতিক সম্পদের উপর অবৈধ নিয়ন্ত্রণ। ইসলামোফোবিয়া সাম্রাজ্যবাদীদের কাছে যতটা রাজনৈতিক, তারও চেয়েও বেশি অর্থনৈতিক। তাদের চোখে এটা কেবলই সম্পদ লুন্ঠন ও অস্ত্র বাণিজ্যের সহজলভ্য হাতিয়ার মাত্র, কিন্তু এর ফলশ্রুতিতে প্রতিনিয়ত বিশ্বজুড়ে অস্থিরতা বৃদ্ধি পাচ্ছে নতুন মাত্রায়, আর অকাণেই প্রাণ দিতে হচ্ছে শত-সহস্র নিরপরাধ মানুষকে। ফজলে রাব্বী খান, প্রকৌশলীপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","4","https://bangla.dhakatribune.com/articles/opinion/page/4"
"1632474430-963","https://bangla.dhakatribune.com/","মতামত","https://bangla.dhakatribune.com/articles/opinion","যখন কর্মক্ষেত্রে নারী তখন গৃহস্থালীর...","https://bangla.dhakatribune.com/opinion/2020/10/05/28114","সংসারতো শুধু রমণীর নয় বরং পতি ও রমণী দুজনেরই। অর্থাৎ সংসারে সুখ বলি বা অশান্তি বলি উভয়েরই জন্য নারী পুরুষ উভয়ই এর অংশীদার বা দায়ী
বাংলা ভাষায় একটি বহুল প্রচলিত প্রবাদ হলো, সংসার সুখের হয় রমণীর গুণে। প্রবাদটি পুরুষতান্ত্রিক সমাজে ব্যাপক জনপ্রিয়। কারণ প্রবাদটিতে সংসারের অশান্তির জন্য পরোক্ষভাবে নারীকেই দায়ী করা হয়েছে। ইদানিং বেশ কিছু কবি-সাহিত্যিকদের এর পরে আরেও একটি লাইন ব্যবহার করতে দেখা যায়। তা হলো, গুণবান পতি যদি থাকে তার সনে।সত্যিই তো সংসারতো শুধু রমণীর নয় বরং পতি ও রমণী দুজনেরই। অর্থাৎ সংসারে সুখ বলি বা অশান্তি বলি উভয়েরই জন্য নারী পুরুষ উভয়ই এর অংশীদার বা দায়ী। তবে এই লাইনটি বেশি জনপ্রিয়তা পায়নি। কারণ চিরায়িত পুরুষতান্ত্রিক সমাজে পুরুষরা নিজেদের স্বার্থে আঘাত করে এমন কিছু প্রচার করবে কেন!চিরায়িত প্রথাগত পুরুষতান্ত্রিক সমাজে পুরুষরা আয়-উপার্জন করে পরিবারের সদস্যদের খাবার, পোশাক-আশাকসহ যাবতীয় ভরণ-পোষণের ব্যবস্থা করবে আর নারীরা ঘরের কাজ করবে, বাচ্চা লালন-পালন করবে এটাই স্বাভাবিক। তবে বর্তমানে শিক্ষা-দীক্ষায় বা কর্মক্ষেত্রে পুরুষের সঙ্গে নারীর অংশগ্রহণ এই ভিত নাড়িয়ে দিয়েছে। বাংলাদেশের সরকাই-বেসরকারি প্রায় সব অফিস আদালতে নারীকে পুরুষের সঙ্গে কাজ করতে দেখা যায়। বিশেষ করে বাংলাদেশে গার্মেন্টস শিল্পের উত্থানের পর থেকে নারীর ক্ষমতায়ন ধারণা পরিবর্তন হওয়া শুরু করে। পঞ্চম বা অষ্টম শ্রেণি থেকে শুরু করে উচ্চ শিক্ষিত নারীরা শহরের বিভিন্ন সরকারি-বেসরকারি অফিস-আদালতে কাজ করে। ২০১৯ সালের মার্চ মাসে বাংলাদেশ পরিসংখ্যান ব্যুরো (বিবিএস) প্রকাশিত তথ্য অনুযায়ী, ২০১৬-১৭ সাল পর্যন্ত   দেশের সরকারি-বেসরকারি কর্মক্ষেত্রে নারীর অংগ্রহণের হার প্রায় ৩৬%। যা ২০০০ সালে ছিল প্রায় ২৫%। নোবেল বিজয়ী অর্থনীতিবিদ অর্মত্য সেন ও জঁ দ্রজ তাঁদের “ভারত: উন্নয়ন ও বঞ্চনা” (২০১৫ সালে প্রকাশিত) বইয়ে বাংলাদেশ ও ভারতের নারীদের অগ্রগতি তুলনা করতে গিয়ে লেখেন, ভারতের চেয়ে বাংলাদেশের নারীদের অগ্রগতি বেশি। বাংলাদেশের ৫৭% নারী কর্মজীবী। যেখানে ভারতে ২৯%। স্বল্প শিক্ষিত বা অক্ষর জ্ঞান না থাকা নারী, যারা অফিস-আদালতে চাকুরি পায় না তারাও বাসা বাড়িতে কাজ করে আয় করে থাকে। নারীরা পুরুষের মত আয় করে পরিবারের আর্থিক যোগান দেয়। পিছিয়ে নেই গ্রামের মেয়েরাও। তারা শিক্ষকতা, ক্ষুদ্র ব্যবসা (মুদি দোকান, কাপড়ের ব্যবসা প্রভৃতি), সেলাই, স্বাস্থ্যকর্মী বা গৃহস্থালীতে পশু-পাখি পালনের মতো আর্থিক কাজে যুক্ত।কর্মক্ষেত্রে নারীর এই ব্যাপক অংশগ্রহণের পর প্রশ্ন উঠেছে গৃহস্থালীর কাজগুলো কার? নারীর না পুরুষের নাকি উভয়ের? এ নিয়ে কী ভাবেন এদেশের কিশোর-তরুণরা?ব্র্যাক জেমস পি গ্রান্ট স্কুল অব পাবলিক হেলথ, ব্র্যাক বিশ্ববিদ্যালয় কর্তৃক ২০১৯ সালের মার্চ মাস থেকে জুন মাস পর্যন্ত বাংলাদেশের কিশোর ও যুবকদের (১৫-২৪ বছর বয়সী) যৌন ও প্রজনন স্বাস্থ্য বিষয়ক গবেষণা পরিচালিত হয়। গবেষণার প্রথম ধাপে ৬৪টি জেলার ৩৭০ টি গ্রাম/ওয়ার্ড থেকে ১১,০১২ জন কিশোর ও তরুণের সাক্ষাৎকার নেওয়া হয়। যাদের মধ্যে  প্রায় ৮১%-ই কমপক্ষে পঞ্চম শ্রেণি পাস ও প্রায় ২৯% কমপক্ষে মাধ্যমিক পাস। এই গবেষণার প্রশ্নপত্রে “গৃহস্থালীর কাজ ও নিত্যকর্ম” বিষয়ক একটি স্কেল ব্যবহার করে প্রত্যেকের কাছে গৃহস্থালীর কাজ নিয়ে পাঁচটি বক্তব্য উপস্থাপন করার মাধ্যমে সে সম্পর্কিত মতামত জানতে চাওয়া হয়। স্কেলে অসম্মত, সম্মতও না অসম্মতও না এবং সম্মত এই তিনটি অপশন রাখা হয়। স্কেলের প্রথম বক্তব্য ছিল, “বাচ্চা খাওয়া-দাওয়া করানো, প্রস্রাব-পায়খানা পরিষ্কার করা এবং গোসল করানো মায়ের দায়িত্ব” ও দ্বিতীয় বক্তব্য ছিল “বাড়ি ও পরিবার দেখা-শোনা করা নারীর কাজ” । এখানে বাড়ি ও পরিবার দেখা-শোনা বলতে বাড়ির যাবতীয় কর্মকাণ্ড দেখা-শোনা ও পরিবারের সব সদস্যের ভাল-মন্দ, অসুখ-বিসুখ, পোশাক-আসাক প্রভৃতির দেখা-শোনাকে বোঝানো হয়েছে। প্রথম বক্তব্যটিতে প্রায় ৫৮% সম্মত, ১৫% সম্মতও নয় অসম্মতও নয় এবং ২৭% অসম্মত মতামত দেন। দ্বিতীয় বক্তব্যটিতে ৫৬% কিশোর ও তরুণ সম্মত, ১৯% সম্মতও নয় অসম্মতও নয়, ২৫% অসম্মত মতামত দেন।এখানে দেখা যাচ্ছে অধিকাংশ কিশোর ও তরুনরাই উপরোক্ত দুটি বক্তব্যে সম্মতি জানিয়েছেন। যার অর্থ হলে তারা মনে করে বাচ্চা লালন-পালন, গৃহস্থালীর যাবতীয় কাজ, পরিবারের অন্যান্য সদস্যদের সার্বিক বিষয় দেখভালের দ্বায়িত্ব নারীদের। প্রায় এক-পঞ্চমাংশ কোন মতামতই দেননি। বাকিরা বক্তব্যগুলোর সাথে অসম্মতি জানিয়েছেন। যার অর্থ তারা মনে করেন বাচ্চা লালন-পালন ও গৃহস্থালীর যাবতীয় কাজ শুধু নারীদেরই নয় বরং নারী-পুরুষ উভয়েরই। একই গবেষণার দ্বিতীয় ধাপে গুনগত মান যাচাই করার জন্য দেশের চারটি জেলায় অংশগ্রহণমূলক পদ্ধতিতে এক মাসব্যাপী গবেষণা করা হয়। গবেষণায় গবেষকরা চারটি জেলার নির্দিষ্ট তিনটি গ্রাম ও একটি ওয়ার্ডে এক মাস থেকে প্রতিটি স্থান থেকে ১০ জন করে ৪০ জন কিশোর ও যুবককের সার্বিক স্বাস্থ্যগত আচরণ পর্যবেক্ষণ করেন। তাদের সঙ্গে আনুষ্ঠানিক ও অনানুষ্ঠানিকভাবে সাক্ষাৎকার নেওয়া হয়। এই গবেষণায়ও গৃহস্থালীর কাজ নিয়ে কিশোর ও যুবকদের মতামত জানতে চাওয়া হয়।এই ৪০ জনের মধ্যে ১০ জন ৬টি ক্ষুদ্র নৃ-গোষ্ঠীর আর বাকি ৩০ জন বাঙালি কিশোর ও যুবক ছিল। ক্ষৃদ্র নৃ-গোষ্ঠীর অধিকাংশেরই মতামত হলো, গৃহস্থালীর কাজগুলো নারী-পুরুষ উভয়ই করতে পারে। তবে কাজগুলো নারীদের। গবেষণা এলাকায় নারী পুরুষ উভয়কেই গৃহস্থালীর কাজ দেখা গেছে। বাঙালিদের মধ্যে অধিকাংশই মতামত দেন যে, গৃহস্থালীর যাবতীয় কাজ নারীদের। তা সে কর্মজীবীই হোক আর গৃহিণীই হোক। কারণ হিসেবে তারা বলেন, তারা সারাজীবন নারীদেরই গৃহস্থালীর কাজ করতে দেখেছেন তাই এটা তাদেরই কাজ তাই তারাই করে। ২৩ বছর বয়সী নবম শ্রেণি পাশ একজন সিএনজি চালক তরুণ যার স্ত্রী একজন কর্মজীবী নারী, তাকে প্রশ্ন করা হয়েছিল যে, আপনি ও আপনার স্ত্রী কাজ থেকে ফিরে কি করেন? তিনি বলেন,  “আমি, আমি কাজ থেকে এসে কি কিছুই করিনা।…সে (তার স্ত্রী) এসে রান্না-বান্না করে।”তবে তাদের কেউ কেউ বলেন, গৃহস্থালীর কাজে নারীদেরকে পুরুষের ‘সাহায্য’ করতে পারে। এতে দোষের কিছু নেই। বিশেষ করে যখন নারীরা রান্না করে তখন পুরুষের উচিৎ বাচ্চাকে দেখাশোনা করা, নারীরা অসুস্থ থাকলে রান্নার কাজটা পুরুষের করা উচিৎ। আবার বেশ কিছু কিশোর ও যুবক বলেন, কোন পুরুষ যদি গৃহস্থালীর কাজ করে তাহলে পরিবারের বা সমাজের লোকেরা তাকে মেয়ে মানুষ, বৌ পাগল, তৃতীয় লিঙ্গের মানুষ প্রভৃতি বলে ভৎর্সনা করে। গবেষণা এলাকাগুলোতে ঘোরাঘুরির সময় বান্দরবান ছাড়া বাকি তিনটি এলাকাতেই প্রায় শতভাগ বাড়ির গৃহস্থালীর কাজ নারীদের করতে দেখা যায়। ১৭ বছর বয়সী অবিবাহিত একজন কিশোর গৃহস্থালীতে কাজ করে এমন পুরুষদের সম্পর্কে বলেন, “ওরা বেইট্টা মানে মাউগা মানে মেয়ের মত ছলে (চলে)।”ইদানিং নারীর ক্ষমতায়ন নিয়ে বিভিন্ন সভা সেমিনারে আসা প্রগতিশীল মানসিকতার পুরুষরা নিজেদেরকে নারীর প্রতি সহানুভূতি দেখানোর জন্য বলে থাকেন যে, আমি তো ঘরের কাজে আমার স্ত্রীকে ‘সাহায্য’ করি, রান্নার কাজে ‘সহযোগিতা’ করি, মাঝে মাঝে বাচ্চাকে দেখাশোনাও করি ইত্যাদি ইত্যাদি। আসলেই কি এটা ‘সাহায্য’ বা ‘সহযোগিতা’? তাহলে কি কর্মজীবী নারীরা প্রতিনিয়ত পুরুষকে সাহায্য করছে? পুরুষরা কি এটা মেনে নেবে? একজন পুরুষ তার নিজের ঘরের কাজ করবে এটাই তো স্বাভাবিক। এখানে ‘সাহায্য’ বা ‘সহযোগিতা’র প্রশ্ন কেন আসবে? শব্দের ব্যবহার খুবই গুরুত্বপূর্ণ। এই ‘সাহায্য’ বা ‘সহযোগিতা’ শব্দগুলো আমাদের সম্পর্কগুলোকে জটিল করে তোলে। এই শব্দগুলোর সাথে অনাবশ্যক অপশন চলে আসে। এই ধরনের শব্দগুলো একে অপরের মধ্যে বিদ্যমান সম্মান নষ্ট করে।যে দেশের প্রধানমন্ত্রী, স্পীকার, বিরোধী দলীয় নেতা, শিক্ষামন্ত্রীসহ নানা গুরুত্বপূর্ণ স্থানে নারীদের অবস্থান সে দেশের শিক্ষিত কিশোর ও যুবকদের অধিকাংশেরই গৃহস্থালীর কাজ এই ভাবনা সত্যিই ভাবনার বিষয়। যে হারে দেশের অর্থনৈতিক কর্মকাণ্ডে নারীর অংশগ্রহণ বাড়ছে গৃহস্থালীর কাজে পুরুষের অংশগ্রহণ কি সেই হারে বাড়ছে? তার একশত ভাগের দশ ভাগও কি বাড়ছে? নাকি নারী তার পরিবারের অর্থনৈতিক উন্নয়নের জন্য নিজেকে মেশিন করে তুলেছে। যে কিনা একাধারে একজন কর্মজীবী ও গৃহিনী। যাদের দিন শুরু হচ্ছে ভোর চারটায় আর শেষ হচ্ছে রাত বারোটায়। কারণ তাকে কর্মক্ষেত্রে কাজের পাশাপাশি তাকে সম্পূর্ণ ঘরের কাজও করতে হচ্ছে। এগুলো নিয়ে ভাবনার সময় এসেছে। হাজার বছর ধরে পুরুষতান্ত্রিক সমাজের যে মানসিক নির্মান তা ভেঙ্গে পুনর্নির্মাণ করতে হবে। যে কিশোর ও তরুণরা আগামীর দেশ গড়ার কারিগর হবে তাদের কাছে সঠিক বার্তা পৌছে দিতে হবে যে কর্মজীবী নারীরা মেশিন না মানুষ, কাজের কোনো নারী-পুরুষ নেই, সবগুলো কাজই সবাই করতে পারে আর কর্মজীবী নারীদের সাথে পুরুষকে বাড়ির কাজ গুলো ভাগ করে নিতে হবে। এই বার্তা বিভিন্ন মাধ্যমে দেওয়া যেতে পারে। যেমন: শিক্ষা প্রতিষ্ঠানে পাঠদান করে, সভা-সমাবেশ করে, লেখালেখির মাধ্যমে বা টিভি টক-শো করে। তবেই নারী-পুরুষের সাম্যের সমাজ প্রতিষ্ঠিত হবে।আব্দুল জব্বার তপু, অ্যাসিসট্যান্ট প্রজেক্ট কো-অর্ডিনেটর,ব্র্যাক-জেমস পি গ্র্যান্ট স্কুল অব পাবলিক হেলথ, ব্র্যাক বিশ্ববিদ্যালয়","4","https://bangla.dhakatribune.com/articles/opinion/page/4"
"1632474751-1015","https://bangla.dhakatribune.com/","মতামত","https://bangla.dhakatribune.com/articles/opinion","মহামারির অদেখা গাণিতিক রূপ","https://bangla.dhakatribune.com/opinion/2020/04/13/22202","ভাইরাসজনিত মহামারি ছড়ানো নির্ভর করে ভাইরাসের রিপ্রোডাক্টিভ নাম্বারের ওপর। রিপ্রোডাক্টিভ নাম্বার যদি শূন্য হয় তবে ভাইরাসটি একজন থেকে অপরজনের কাছে ছড়ায় না। রিপ্রোডাক্টিভ নাম্বার ১ হলে একজন থেকে অপরজনের কাছে ছড়ায়, এই সংখ্যা ২ হলে জিওমেট্রিক হারে ছড়াতে থাকে

পৃথিবীর ইতিহাসে ছোট-বড় নানা মহামারিতে মানবজাতি আক্রান্ত হয়েছে অসংখ্যবার। বড় মহামারি যেমন- জাস্টিনিয়ান প্লেগ, দ্য ব্ল্যাক ডেথ, দ্য গ্রেট প্লেগ, কলেরা, ইয়োলো ফিভার, স্প্যানিশ ফ্লু, এশিয়ান ফ্লু, ইবোলা ইত্যাদি পৃথিবী থেকে কেড়ে নিয়েছে কোটি কোটি প্রাণ। প্রাচীন গ্রিসে টাইফাস মহামারিতে এথেন্সের জনসংখ্যার দুই-তৃতীয়াংশ মারা যায়। বিউবনিক প্লেগে  প্রায় ৫ কোটি মানুষ মারা যায়, যা তৎকালীন জনসংখ্যার প্রায় ২৬ শতাংশ। ১৩৫০ খ্রিস্টাব্দে ‘‘দ্য ব্ল্যাক ডেথ’’ খ্যাত প্লেগ মহামারিতে পৃথিবীর জনসংখ্যার প্রায় এক-তৃতীয়াংশ মানুষ মৃত্যুবরণ করে। অন্যান্য মহামারিতে মৃত্যুর পরিসংখান উল্লেখ করলে প্রবন্ধের পরিধি কেবল বাড়তেই থাকবে। তবে বাস্তবতা হলো, সেই পৌরাণিক সময় থেকে অদ্যাবধি নানা মহামারি পৃথিবী থেকে কেড়ে নিয়েছে অসংখ্য প্রাণ।আমরা যদি বিভিন্ন মহামারির এপিডেমিক গ্রাফকে ভিজুয়ালাইজ করি তাহলে একটি অদ্ভুত মিল দেখতে পাব। প্রায় প্রতিটি মহামারিতেই কার্ভের শুরুর দিক থেকে আক্রান্তের সংখ্যা বৃদ্ধির হার অনেকটা এক্সপোনেনশিয়াল অথবা জিওমেট্রিক শেপের মত হয়ে থাকে। কার্ভের পিক হঠাৎ বেড়ে যেতে থাকে। মহামারি শেষ হওয়ার পর কার্ভটি যে আকৃতি পায় তা অনেকটা নরমাল ডিস্ট্রিবিউশনের কাছাকাছি হয়ে থাকে, তবে পুরোপুরি নরমাল নয়।  ছবি- ইবোলা, গ্রেট প্লেগ, সার্স, স্পানিশ ফ্লু, সোয়াইন ফ্লু, ইয়োলো ফিভার মহামারির এপিডেমিক গ্রাফবর্তমানে মানবসভ্যতার সামনে এক ভয়াবহ বিপদ হিসেবে হাজির হয়েছে করোনাভাইরাস সৃষ্ট রোগ কোভিড-১৯। সাম্প্রতিক বছরগুলোতে অন্য কোনো মহামারী এত দ্রুত এমন ভয়াবহ রূপে বিশ্বব্যাপী ছড়িয়ে পড়েনি। লেখাটি যখন লিখছি ঠিক এই মুহূর্তে বিশ্বব্যাপী আক্রান্তের সংখ্যা ১৮ লাখ ছাড়িয়েছে এবং মৃত্যুর সংখ্যা এক লাখ ছাড়িয়েছে। কোভিড-১৯ এর এপিডেমিক গ্রাফের দিকে তাকালে আমরা সেই একই কার্ভের সম্মুখভাগ দেখতে পাই। করোনাভাইরাস শুরুর দিক থেকে এক্সপোনেনশিয়াল রূপে এগোচ্ছে, ভাইরাসের আক্রান্তের হার ক্রমশ কার্ভটিকে হাই পিকে নিয়ে যাচ্ছে। কার্ভের কার্টোসিস ক্রমশ সূচালো হচ্ছে।ছবি - করোনার এপিডেমিক কার্ভ এবং চীনের এপিডেমিক কার্ভপ্রশ্ন হচ্ছে কার্ভের পরিণতি কী হতে পারে? কোনো এপিডেমিক কার্ভের ট্রেন্ড আজীবন এক্সপোনেনশিয়াল থাকা সম্ভব নয়, অনন্তকাল ধরে যদি আক্রান্ত এবং মৃত্যুবরণের সংখ্যা বাড়তেই থাকে তবে মানবজাতির অস্তিত্ব সেখানেই বিলুপ্ত হবে। এজন্যই স্রষ্টা কোনো মহামারীর কার্ভকে এক্সপোনেনশিয়াল রাখেননি, অন্তত অতীতের গ্রাফগুলো তাই বলে (ছবি-১)। কার্ভের আরেকটি পরিণতি হতে পারে লজিস্টিক কার্ভের মতো অর্থাৎ হাই পিকের পরে প্যারালাল হয়ে যাবে, বাস্তবে সেটাও সম্ভব নয় কারণ আক্রান্তের সংখ্যা কখনোই স্থির থাকবে না, প্রতিনিয়ত কেউ সুস্থ হয়ে যাবে, কেউ মৃত্যুবরণ করবে অথবা কেউ নতুন আক্রান্ত হবে। সুতরাং কার্ভের আরেকটি পরিণতি থাকে সেটা হল নিম্নমুখী হওয়া। বাস্তবে অতীতের প্রতিটি মহামারীতে সেটিই হয়েছিল, কার্ভের পিক হাই হওয়ার পর সময়ের সাথে সাথে ক্রমশঃ নিম্নমুখী হতে হতে পরিস্থিতি আবার স্বাভাবিক হয়ে যায়।করোনার কার্ভের দিকে লক্ষ্য করলে এক্সপোনেনশিয়াল অংশটি অতীতের প্রাকৃতিক প্যাটার্নের পুনরাবৃত্তি মাত্র। চীনের দিকে লক্ষ্য করলে দেখা যাবে, ইতোমধ্যে নতুন আক্রান্ত রোগীর সংখ্যা শূন্য অর্থাৎ কার্ভটি ক্রমশ নিম্নমুখী হতে শুরু করেছে এবং এভাবেই একসময় মহামারিটি বিলুপ্ত হবে। অন্যান্য দেশের ক্ষেত্রেও কমবেশি একই প্যাটার্ন পাওয়া যাবে। তবে দেশগুলোর নিজস্ব ব্যবস্থাপনা নির্ধারণ করবে কার্ভটি কত দীর্ঘ হবে অর্থাৎ মহামারী কোন দেশে কতদিন ধরে চলমান থাকবে। কোনো মহামারি কীভাবে ছড়ায়?ভাইরাসজনিত মহামারি ছড়ানো নির্ভর করে ভাইরাসের রিপ্রোডাক্টিভ নাম্বারের ওপর। রিপ্রোডাক্টিভ নাম্বার যদি শূন্য হয় তবে ভাইরাসটি একজন থেকে অপরজনের কাছে ছড়ায় না। রিপ্রোডাক্টিভ নাম্বার ১ হলে একজন থেকে অপরজনের কাছে ছড়ায়, এই সংখ্যা ২ হলে জিওমেট্রিক হারে ছড়াতে থাকে।ছবি- বিভিন্ন ভাইরাসের রিপ্রোডাক্টিভ  নাম্বারগাণিতিক সমীকরণকোনো অঞ্চলে একটি এপিডেমিক ডিজিজ কিভাবে বিস্তার লাভ করে বিভিন্ন গাণিতিক মডেল দ্বারা সেটি ব্যাখ্যা করা সম্ভব। নিচের বিভিন্ন প্যারামিটারের মান এক্ষেত্রে প্রভাবক হিসেবে কাজ করে।      
ওপরের গাণিতিক সমীকরণকে ডিফারেন্সিয়েশন করতে থাকলে কোনো একটি এলাকায় ভাইরাস ছড়ানোর গাণিতিক রূপ পাওয়া যায়। সিমুলেশনের মাধ্যমে দেখা যায়, ভাইরাসটি কত মানুষকে আক্রান্ত করতে পারে। প্রতিটি ক্ষেত্রেই চূড়ান্ত গ্রাফ একই প্রাকৃতিক প্যাটার্ন অনুসরণ করে।করোনার ক্ষেত্রেও ঊর্ধ্বমুখী গ্রাফের পরিণতি পরিশেষে নিম্নমুখীই হবে, তবে বিষয় হচ্ছে আমাদের সোশ্যাল ডিস্ট্যান্স যতখানি জোরালো হবে কার্ভটি তত দ্রুত নিম্নমুখী হবে। অনেক রোগের ক্ষেত্রে ভ্যাক্সিনেশনের মাধ্যমে এই কার্ভেকে দ্রুত নিম্নমুখী করা যায় কিন্তু করোনার ভ্যাক্সিন বা প্রতিষেধক না থাকায় সোশ্যাল ডিস্ট্যান্সিংই হচ্ছে একমাত্র ওষুধ।ছবি - এস ই আই আর মডেলসৃষ্টিকর্তা আমাদের প্রতিনিয়ত রোগ-ব্যাধিতে আক্রান্ত করলেও সেই এপিডেমিক কার্ভকে অন্ততকালের জন্য এক্সপোনেনশিয়াল করে রাখেননি, যাতে মানবজাতির অস্তিত্ব বিলুপ্তির হাত থেকে রক্ষা পায়। করোনা আমাদের জন্য একটি পরীক্ষা মাত্র। ম্যাথম্যাটিক্যাল প্যাটার্নের মতোই করোনাও একসময় বিলুপ্ত হবে। এটি একটি প্রাকৃতিক নিয়ম। মাঝের সময়টা কেবল ধৈর্য ধারণের। আমাদের যথাযথ পদক্ষেপ এবং মানবিক উপলব্ধিই কেবল এই সঙ্কট থেকে উত্তরণের হাতিয়ার হতে পারে।যুগে যুগে মানবসভ্যতায় নগরায়ন বেড়েছে। এই নগরায়নের সাথে সাথে বেড়েছে পরিবেশ দূষণ, অস্বাস্থ্যকর পরিবেশে বসবাস আর এর সাথে পাল্লা দিয়ে বেড়েছে নতুন নতুন রোগ-ব্যাধি। আধুনিকায়নের নামে দূষিত ও অতি জনবহুল পরিবেশ যে কোনো মহামারির বিস্তারের জন্য অত্যন্ত সহায়ক। শত প্রযুক্তি, ট্রিলিয়ন ডলারের অর্থনীতি, মহাকাশ মিশন, ন্যানোটেক, আধুনিক মারণাস্ত্র অথবা অভাবনীয় শক্তির কোয়ান্টাম কম্পিউটার সবই এখন অসহায়। করোনা মানব জাতিকে নতুন করে ভাবনার খোরাক দিয়েছে। আমরা কি আগামীতেও দুর্বল ও অসহায়দের ধ্বংসের উৎসবে মেতে থাকব নাকি একটি মানবিক পৃথিবী গড়ার জন্য নতুন করে পদক্ষেপ নেব? ফজলে রাব্বী খান, কলামিস্ট ও প্রকৌশলীপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","6","https://bangla.dhakatribune.com/articles/opinion/page/6"
"1632474367-951","https://bangla.dhakatribune.com/","মতামত","https://bangla.dhakatribune.com/articles/opinion","অ্যাস্ট্রাজেনেকার ভ্যাকসিন কি রাজনীতির...","https://bangla.dhakatribune.com/opinion/2021/03/16/32834","‘যুক্তরাজ্যে প্রায় যে ১ কোটি ৭০ লক্ষ মানুষ এই ভ্যাকসিন নিয়েছেন তারা সবাই সুস্থ আছেন, তাহলে ইউরোপীয় ইউনিয়ন থেকে বের হয়ে যাওয়াই সব ষড়যন্ত্রের কারণ কিনা সেটা ভেবে দেখা উচিত’
করোনাভাইরাস সমস্ত পৃথিবীকে আচ্ছন্ন করে রেখেছে গত এক বছর ধরে। এই দীর্ঘ মেয়াদিতার জন্য অনেক মানুষই এখন আর আগের মত করোনাভাইরাস বা এর ভ্যাকসিন নিয়ে খোঁজ খবর রাখেন না। কিন্তু যারা আগ্রহী তারা নিশ্চই লক্ষ্য করেছেন যে, ইউরোপের অন্য সব দেশের তুলনায় যুক্তরাজ্যে এখন এই সংক্রমণ এখন অনেকটাই নিয়ন্ত্রণে। এখানে ইতিমধ্যে প্রায় সাত কোটি জনসংখ্যার মধ্যে আড়াই কোটি মানুষকে ভ্যাকসিন এর প্রথম ডোজ দেয়া হয়েছে| এই দেশে মাত্র ৩ মাস আগেও কিছু কিছু দিন করোনাভাইরাস সংক্রান্ত মৃত্যু প্রায় ২ হাজার জনের মত হত| অথচ এক মাস ধরে এখানে আক্রান্তের সংখ্যা, মৃত্যু সংখ্যা খুব দ্রুত গতিতে কমে আসছে। গত চব্বিশ ঘন্টায় ৬৪ জনের মৃত্যু হয়েছে। হাসপাতালগুলোতে বয়োঃবৃদ্ধ মানুষের ভর্তি বা কোভিডের জন্য চিকিৎসা নিতে আশা মানুষের সংখ্যাও কমে গেছে| যেটা আমি নিজে হাসপাতালে থেকে প্রতিদিনই দেখছি। অথচ আপনাদর মনে থাকবার কথা যে কি তীব্র ভয়াবহতা নিয়ে গেল বছর নভেম্বরে করোনাভাইরাসের দ্বিতীয় ওয়েভ আছড়ে পড়েছিল যুক্তরাজ্যে। যেখানে প্রথম ওয়েভ বা ক্রান্তিকালের ব্যাপ্তি ছিল প্রায় সাত আট মাস, যখন সর্বোচ্চ একদিনে মানুষের মৃত্যু ছিল বারোশ’র মত সেখানে আরও রুদ্রমূর্তির দ্বিতীয় ওয়েবকে মাত্র দুই মাসের মধ্যেই মোটামোটি কাবু করে ফেলা গিয়েছে। এর কারণ কি? যেখানে ইউরোপের অন্যান্য দেশ এখনো হিমশিম খাচ্ছে সংক্রমণ নিয়ে, টিকা নিয়ে| ওই সব দেশে তাদের সংক্রমণের হার এবং মৃত্যু হারও বেশি। এই নিয়ন্ত্রণে নিয়ে আসতে পারার মূল কারণটা হলো ভ্যাকসিন| সারা বিশ্বে গবেষণা খ্যাত মানবকল্যাণে যুগে যুগে যে বিশ্ববিদ্যালয় কাজ করে গেছেন সে অক্সফোর্ডের ভ্যাকসিনই ছিল যুক্তরাজ্যের মূল ভ্যাকসিন| প্রায় এক কোটি সত্তর লক্ষ মানুষ এই টিকা পেয়েছেন কিন্তু দুঃখজনক হলেও ইউরোপেরই কিছু কিছু দেশ এখন এই ভ্যাকসিনকে প্রশ্নবিদ্ধ করছেন। বলছেন এই ভ্যাকসিনের জন্য নাকি কিছু মানুষের ""ব্লাড ক্লট"" হবার রিপোর্ট তারা পেয়েছেন।  সংখ্যায় সেটা ৪০ জনের মত।  অথচ প্রতিবছর প্রতি ১০০০ হাজার মানুষের মধ্যে ২ থেকে ৩ জনের ""ব্লাড ক্লট "" বা শরীরে রক্ত জমাট বাধা সংক্রান্ত রোগ হয়।  এই যে কিছু মানুষের দুঃখজনক গল্প আমরা শুনি, হঠাৎ করে অমুক মানুষটি  মৃত্যু বরণ করেছেন বুকে ব্যথা নিয়ে, বা ঘুমের মধ্যে, এর সবগুলোতেই ""ব্লাড ক্লটের"" একটা বড় ভূমিকা আছে।  এমার্জেন্সি হেলথ ক্রাইসিসের সবচেয়ে বড় কারণ এই রক্ত জমাট বাধা| এই রক্ত জমাট বেঁধে ক্লট হয় বলেই আমরা দেখি মানুষের হার্ট অ্যাটাক, স্ট্রোক, পালমোনারি এম্বোলিজম, ডিপ ভেইন থ্রম্বোসিস, রেটিনাল আর্টারি বা ভেইন অক্লুশন ইত্যাদি।  এই ব্লাড ক্লটের সাথে অক্সফোর্ডের ভ্যাকসিনের বা কোনো ভ্যাকসিনেরই কোন সম্পর্ক নেই। ভ্যাকসিনের আগেও যেমন ব্লাড ক্লট ছিল পরেও থাকবে এটাই স্বাভাবিক।ডা. গোলাম রাহাত খানকিন্তু প্রথম থেকেই এই ভ্যাকসিন বিশ্ব রাজনীতির শিকার| ফ্রান্স ইতালিসহ ইউরোপীয় ইউনিয়নের অনেক দেশে এখন অ্যাস্টোজেনেকার ভ্যাকসিন হল্ট করার হিড়িক ব্লাড ক্লটের অজুহাতে।  অথচ যুক্তরাজ্যে প্রায় যে  ১ কোটি ৭০ লক্ষ মানুষ এই ভ্যাকসিন নিয়েছেন তারা সবাই সুস্থ আছেন। ইউরোপীয় ইউনিয়ন থেকে বের হয়ে যাওয়াই এই সব ষড়যন্ত্রের কারণ কিনা সেটা ভেবে দেখা উচিত। ধরেন, কোন এক ব্যক্তির কোন একদিন সকাল বেলা হার্ট অ্যাটাক হলো| সেই দিন সকালেও উনি নাস্তা করেছিলেন।  এখন কেউ যদি বলে যে সে সকালে নাস্তা করেছিল বলেই তার হার্ট অ্যাটাক করেছে তা হলে তাকে পাগল ছাড়া আর কি বা বলার আছে?ফ্রান্স, জার্মানিসহ অনেক দেশই ভয়াবহ সমালোচনার মধ্যে দিয়ে যাচ্ছে, তাদের ভ্যাকসিন যোগাড় করা থেকে শুরু করে বিলি বণ্টনের ব্যর্থতা নিয়ে। তাই হঠাৎ করে ""ব্লাড ক্লটের"" কথা বলাকে নিজেদের ব্যর্থতা ঢাকার প্রয়াস বলেও অনেক ক্রিটিক মনে করছেন।আরেকটু বলে রাখি যে, দ্বিতীয় ওয়েভ আসার সাথে সাথেই কিন্তু ইউরোপীয় ইউনিয়ন তাদের সমস্ত বর্ডার বন্ধ করে দিয়েছিলো মোটামুটি বিনা নোটিশে, যার জন্য ইংলিশ চ্যানেলে প্রায় ৬ হাজারের মত লড়ি আটকে পড়েছিল বেশ কিছুদিন। যুক্তরাজ্য যেহেতু এই অল্প কদিন আগে ইউরোপীয় ইউনিয়ন থেকে বের হয়ে এসেছে এবং খুবই সাফল্যের সাথে ভ্যাকসিন তদারকির পুরো প্রক্রিয়াটি সম্পন্ন করেছেন সেই জন্যই অনেকে এই ""ব্লাড ক্লটের"" বিষয়টিকে ষড়যন্ত্রের অংশ কিনা সেই প্রশ্ন তুলেছেন। তাই ইউরোপ প্রবাসী আমার এক বন্ধু, আবুল বাসার লিটনের মন্তব্য দিয়েই লেখাটি শেষ করি, ""ইউরোপের ইতিহাস যুদ্ধের ইতিহাস, এক দেশ আরেক দেশকে অবিশ্বাসের ইতিহাস। দ্বিতীয় বিশ্বযুদ্ধের পর যে ইউনিটি গড়ে উঠেছিলো, ইউনিয়ন থেকে বৃটেন চলে যাওয়ায় সেই ইউনিটিতে ফাটল ধরবেই। প্রশ্ন, সেই ফাটল দিয়ে কতোটা অবিশ্বাস ঢুকবে।""ডা. গোলাম রাহাত খান, চিকিৎসক (এমার্জেন্সি এন্ড ইনটেনসিভ কেয়ার মেডিসিন), ন্যাশনাল হেলথ সার্ভিস, যুক্তরাজ্যপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","3","https://bangla.dhakatribune.com/articles/opinion/page/3"
"1632474485-974","https://bangla.dhakatribune.com/","মতামত","https://bangla.dhakatribune.com/articles/opinion","করোনা পরবর্তী ইউরোপ: শঙ্কা আর...","https://bangla.dhakatribune.com/opinion/2020/04/14/22243","করোনাভাইরাস মহামারী ইউরোপের প্রথাগত মৈত্রীর ধারনা ভেঙ্গে দিয়েছে
করোনাভাইরাস মহামারী পরবর্তী বিশ্বব্যবস্থা নিয়ে আলাপের শেষ নেই। দুটি সম্ভাবনাকে ঘিরে এই আলোচনা আবর্তিত হচ্ছে। প্রথমত, মার্কিনীদের আধিপত্য দুর্ভেদ্য থাকবে কিনা। দ্বিতীয়ত, চীন ও রাশিয়ার নেতৃত্বে নতুন বিশ্বব্যবস্থার সম্ভাবনা। তবে অনুমান করা যায় যে পরিবর্তিত পরিস্থিতি একক কোন অঞ্চল বা দেশের পক্ষে থাকবে না। স্থায়ী বিকল্প রাজনৈতিক শক্তির পূর্বে বিশ্ব স্বল্পস্থায়ী মিশ্র এক রাজনৈতিক শক্তির সাক্ষী হতে পারে। তবে বিশ্বের পরিবর্তনের অবয়বে অনিশ্চয়তা থাকলেও ইউরোপের কিছু পরিবর্তন অবশ্যাম্ভাবী মনে হচ্ছে। কারণ করোনা মহামারী ইউরোপের প্রথাগত মৈত্রীর ধারনা ভেঙ্গে দিয়েছে। ইতালি ও স্পেন করোনাভাইরাস মোকাবিলার যুদ্ধে কাউকে সাথে পায়নি। এটি ইউরোপীয় ইউনিয়নের সংবিধানের বিরুদ্ধে। করোনাভাইরাসের বিরুদ্ধে যুদ্ধে ইতালি ও স্পেনের এই নিঃসঙ্গতা ক্রমবর্ধমান এক ক্ষয়িষ্ণু ইউরোপীয় ইউনিয়নের পর্দা উন্মোচন করেছে যার শুরু হয়েছিল ব্রেক্সিট ও উগ্র ডানপন্থীদের ইউরোপের মূলধারার রাজনীতির নিয়ন্ত্রক হয়ে ওঠার মধ্য দিয়ে। তাই করোনাভাইরাস মহামারী পরবর্তী সময়ে কিছু মুখ্য পরিবর্তন এড়িয়ে যাওয়া ইউরোপের জন্য সম্ভভ নাও হতে পারে।পুঁজিবাদি সভ্যতার মক্কা ইউরোপ কার্যত এখন অচল। দ্বিতীয় বিশ্বযুদ্ধ পরবর্তী সময়ে  ইউরোপিয়ানরা জাতীয়তাবাদের রঙ দেখিয়ে সমগ্র দুনিয়াকে বিভক্ত করলেও অভ্যন্তরীণ সীমানা উপড়ে ফেলে এক অখণ্ড ইউরোপীয় ইউনিয়ন গঠন করেছিল। গত অর্ধশতক ধরে পশ্চিমা সভ্যতার বড় বিজ্ঞাপন এই অখণ্ড ইউরোপিয়ান ভূমি। ন্যাটো প্রতিরক্ষা আর ইউরোপীয় ইউনিয়ন রাজনৈতিক কাঠামোর প্রধান অনুঘটক হিসেবে প্রভাব বিস্তার করে ইউরোপের অভ্যন্তরীণ মতানৈক্যেকে প্রায় থামিয়ে দিয়েছিল। কিন্তু ব্রেক্সিটের পর করোনাভাইরাস বা কোভিড-১৯ মহামারী আবার সেই অভ্যন্তরীণ বিবাদকে উস্কে দিয়েছে কিংবা বিবাদের পথ উন্মুক্ত করেছে। ইতালি ও স্পেনকে মহামারীর মুখে ঠেলে দিয়ে প্রায় এক ডজন ইউরোপীয় দেশ নিজস্ব সীমানা বন্ধ করেছে এবং– শেঙ্গেন (Schengen) মুক্তাঞ্চলও  বর্তমানে কড়াকড়ি আরোপ করেছে। তবে যখন ইউরোপিয়ানরা একে ওপরের জন্য সীমানা সিলগালা করতে নিবিষ্ট তখন ইতালি আর স্পেনসহ আক্রান্ত অঞ্চলের সাহায্যে এগিয়ে এসেছে রাশিয়া, চীন আর কিউবা।নিউইয়র্ক টাইমসের খবরে প্রকাশ, ইউরোপীয় দেশসমূহের অসহযোগিতার কারণে ইতালি করোনা মহামারীর থেকে নিষ্কৃতি পেতে সাহায্যের আবেদন করে প্রকাশ্যে বিবৃতি দিয়েছে। মানবিক এই আবেদনে সাড়া দিয়ে গত কয়েকদিনে অন্ততপক্ষে ১৫টি রাশিয়ান সামরিক বিমান রাশিয়ান ত্রাণ নিয়ে ইতালিতে পৌঁছেছে। বিমানগুলোতে আটটি মেডিকেল ব্রিগেডসহ একশো স্বাস্থ্যকর্মী রয়েছেন যাদের অধিকাংশই রাশিয়ার জৈবিক ও রাসায়নিক প্রতিরক্ষা বিভাগে কাজ করেন। রাশিয়ানদের পাশাপাশি কয়েক ডজন কিউবান ও চায়নিজ মেডিকেল টিম কাজ করছে ইতালিতে। আর এই সকল কিছুই সম্ভব হয়েছে ইতলির প্রধানমন্ত্রী জুসেপ্পে কন্তের একান্ত অনুরোধে। দশকের পর দশক আদর্শিক মতবিরোধের দরুন রাশিয়া এবং কিউবাকে কঠোর পশ্চিমা অবরোধ মোকাবিলা করতে হয়েছে। এই অবরোধ রাশিয়া এবং কিউবাকে দুনিয়া থেকে বিচ্ছিন্ন করার হুমকি দিয়েছে বারংবার। কিন্তু করোনা মোকাবিলায় ইউরোপিয়ানদের অসহযোগিতার দরুণ ইতালিকে এক সময়ের বিরোধীদের উপর ভর করতে হচ্ছে।তবে দেরীতে হলেও ইউরোপীয় ইউনিয়নের কর্তাদের ঘুম ভেঙ্গেছে। মার্কিন সংবাদ মাধ্যম সিএনএনের খবর প্রকাশ, ইউরোপীয় ইউনিয়নের কর্তারা মহামারী নিরোধে করনীয় সম্পর্কে বৈঠকে বসেছেন। বৈঠক থেকে আগামী দুই সপ্তাহের মধ্যে করোনায় আক্রান্ত সদস্য রাষ্ট্রসমূহকে কিভাবে অর্থনৈতিক সাহায্য দেয়া যায় সেই সম্পর্কিত একটি সুস্পষ্ট পরিকল্পনা হাজির করতে বলা হয়েছে। কিন্তু বিধাতাই একমাত্র ভাল জানেন যে আগামী দুই সপ্তাহে ইতালি ও স্পেনের গোরস্থানের পরিধি কতটা প্রশস্ত হবে। নীতি নির্ধারণী ওই বৈঠকে ফ্রান্স এবং ইতালির পক্ষ থেকে ইউরোপীয় ইউনিয়নের কাছে একটি প্রণোদনা প্যাকেজ, “করোনা বন্ড”  চালু করার আবেদন ছিল যেখান থেকে সকল সদস্য রাষ্ট্র সহযোগিতা পাবে। কিন্তু ইউরোপের জাতীয় জীবনে অস্থিরতা সৃষ্টি করতে পারে এবং করদাতাদের অসুবিধার কথা চিন্তা করে জার্মান চ্যান্সেলর আঙ্গেলা ম্যার্কেল অস্ট্রিয়া এবং নেদারল্যান্ডের নেতাদের সমার্থনে ওই প্রস্তাব বাতিল করে দেন। বিভক্তি নিয়েই শেষ হয়েছে বৈঠকআদতে গত এক দশক ধরেই ইউরোপের দেশসমূহ বিভিন্ন ইস্যুতে বিভক্ত। নেই ঐকমত যেমনটা ছিল ইরাক ও আফগানিস্থান যুদ্ধে। মোটাদাগে অভিবাসন নীতি, সিরিয়া ও লিবিয়ার গৃহযুদ্ধ, তুরস্কের সাথে শরণার্থী চুক্তিসহ রাশিয়ায় উপর অবরোধকে কেন্দ্র করে ইউরোপিয়ানদের দ্বিধাবিভক্তি প্রকাশ পেয়েছে। এই দ্বিধাবিভক্তিতা ইউরোপের উগ্র চরমপন্থি রাজনীতিকে তরান্বিত করে মূলধারায় জায়গা দিয়েছে। জার্মানি, ইতালি, স্পেন, হাঙ্গেরি, নেদারল্যান্ড তার বড় নমুনা। অভ্যন্তরীণ এই বিভাজন নিয়ে করোনা পরবর্তী বৈশ্বিক রাজনীতিতে ইউরোপের স্থান কি হবে, আদৌ ইউরোপিয়ান ইউনিয়ন টিকে থাকবে কিনা, ব্রিটেনের মত করে ইতালি এবং ফ্রান্সও ইউরোপীয় ইউনিয়নের সদস্য থাকার বিষয়ে গণভোটের আয়োজন করবে কিনা, সেই প্রশ্নের উত্তরের মধ্যেই করোনা মহামারী পরবর্তী দুনিয়ার রাজনৈতিক কাঠামো নির্মাণের সূত্র বিদ্যমান বলেই ধারনা করছেন রাজনৈতিক বিশ্লেষকরা।তাই করোনা পরবর্তী আগামী এক দশকের ইউরোপের রাজনীতিতে অন্ততপক্ষে ৩ টি পরিবর্তন এড়ানো অসম্ভব হতে পারে।প্রথমত, রাশিয়া সম্পর্কিত ইউরোপের নীতিতে পরিবর্তন। মোটাদাগে ন্যাটো এবং ইউরোপীয় ইউনিয়ন একে ওপরের পরিপূরক। ইউরোপীয় ইউনিয়ন যেখানে রাজনৈতিক কাঠামো ন্যাটো সেখানে প্রতিরক্ষা কাঠামো। সোভিয়েতের বিরুদ্ধে আদর্শিক যুদ্ধ এই দুটি কাঠামোকে মজবুত করেছে। কিন্তু বাণিজ্যিক ও আন্তর্জাতিক রাজনীতিতে শক্ত অবস্থানের দরুণ সাম্প্রতিক রাশিয়া আবার ইউরোপের রাজনীতিতে দারুণভাবে প্রাসঙ্গিক হয়ে উঠেছে। বাণিজ্যিক দিক থেকে রাশিয়া এখন ইউরোপের চতুর্থ বৃহত্তম অংশীদার। ডলারের হিসেবে প্রায় ১০০ বিলিয়ন ডলারেরও বেশি। একই সাথে প্রতি বছর রাশিয়া তিনশো বিলিয়ন কিউবিক গ্যাস রপ্তানি করে ইউরোপে। জ্বালানি নির্ভরতা ইউরোপ ও রাশিয়াকে নিকটস্থ করেছে। রাজনৈতিকভাবে রাশিয়া এখন মধ্যপ্রাচ্য ও উত্তর আফ্রিকার নীতিনির্ধারণী শক্তি। তাই করোনাভাইরাসে প্রাদুর্ভাব পরবর্তী সময়ে মার্কিনীদের দুর্বল নেতৃত্ব রাশিয়া-ইউরোপের সম্পর্ক জোরদার করলে বিশ্বের রাজনৈতিক কাঠামোর বর্তমান অবস্থা ফিকে হয়ে যাওয়ার সম্ভাবনাকে বাতিল করে দেয়া যায় না।দ্বিতীয়ত, ইউরোপীয় ইউনিয়নে ভাঙ্গনের সুর। করোনাভাইরাসের মত আন্তর্জাতিক দুর্যোগ মোকাবিলায় ইউরোপীয় ইউনিয়নের কার্যকর পদক্ষেপ নেয়ার ব্যর্থতার দরুন ব্রেক্সিটের মতই ইউরোপীয় ইউনিয়ন ত্যাগ করার প্রবণতা বৃদ্ধি পেতে পারে। সরকারের উপর অভ্যন্তরীণ চাপ বৃদ্ধি পেতে পারে বিশেষ করে স্পেন, ইতালি নেদারল্যান্ড এবং ফ্রান্সে। যার পেছনে থাকবে উগ্র ডানপন্থীদের উস্কানি। ইউরোপের উগ্র ডানপন্থীদের অঘোষিত নেতৃত্বে রয়েছে যথাক্রমে ইতালির মাত্তিও সালভিনি ও ফ্রান্সের মারিনা লে পেন। উভয়েরই পুতিন সখ্যতার কথা সুপরিচিত। তাই আগামী দিনে সালভিনি ও লে পেন ব্রেক্সিটের মত করেই গণভোটের জন্য প্রচারণায় নামলে ইউরোপীয় ইউনিয়নসহ বর্তমান রাজনৈতিক পরিস্থিতি বদলে যেতে পারে। সম্ভবত এই পরিস্থিতি আচ করতে পেরে করোনা পরবর্তী সময়ে “করোনা জাতীয়তাবাদ” থেকে মুক্ত থাকার কথা বলেছেন ফরাসি রাষ্ট্রপতি ইমানুয়েল ম্যাক্রন। তৃতীয়ত, মার্কিন-ইউরোপের সম্পর্কে কাঠামোগত পরিবর্তন। দ্বিতীয় বিশ্বযুদ্ধ পরবর্তী সময়ে মার্কিনীদের যুদ্ধযাত্রাসহ সকল নীতিতে  ইউরোপের নীরব সমর্থন ছিল। ইউরোপ-যুক্তরাষ্ট্র মিলে শাসন করেছিল দুনিয়াকে। কিন্তু ট্রাম্পের “সবার আগে আমেরিকা” নীতি ইউরোপকে আকস্মিকভাবে নি:সঙ্গ করেছে আন্তর্জাতিক রাজনীতিতে। আলোচনা ব্যতীত সিরিয়া থেকে মার্কিন সৈন্য প্রত্যাহার, জলবায়ু ও ইরান চুক্তি থেকে সরে যাওয়াসহ সর্বশেষ ইউরোপের সাথে বিমান চলাচল বন্ধ করার ঘোষণা ইউরোপিয়ানদের ক্ষুদ্ধ করেছে। এই হতাশা থেকেই ইউরোপের নিজস্ব নীতি গঠনের কথা উঠে এসেছে। যার প্রমাণ মিলেছে ফরাসি রাষ্ট্রপতি ম্যাক্রনের ইউরোপের নিজস্ব নিরাপত্তা ব্যূহ গড়ে তোলার পরিকল্পনা ও জার্মানির অর্থমন্ত্রীর মার্কিন ফেডারেল ব্যাংককে পাশ কাটিয়ে বিকল্প অর্থ আদান-প্রদান প্রতিষ্ঠান প্রতিষ্ঠার প্রস্তাবে। স্পষ্টভাবে করোনা মহামারী মোকাবিলায় মার্কিনীরা যে অক্ষমতার পরিচয় দিয়েছেন তা করোনা পরবর্তী সময়ে মার্কিনীদের উপর থেকে ইউরোপের ভরসা হ্রাস করে নিজস্ব নীতি প্রতিষ্ঠা করতে ইউরোপিয়ানদের উৎসাহিত করবে।করোনা মহামারী পরবর্তী সময়ে একটি অর্থনৈতিক অঞ্চল হিসেবে ইউরোপীয় ইউনিয়ন কিভাবে অর্থনৈতিক চঞ্চলতা পুনঃপ্রতিষ্ঠা করবে তার সুস্পষ্ট নীতি এখনো ঘোষিত হয়েনি। সামগ্রিকভাবে ঘোষিত হয়নি আক্রান্ত দেশসমূহের জন্য বিশেষ অর্থনৈতিক প্যাকেজ। অর্থনীতির এই অনিশ্চয়তা রাজনীতিতে দুঃসময় নিয়ে আসতে পারে, ক্ষমতায় আসতে পারে উগ্র ডানপন্থীরা। উগ্রবাদীদের ক্ষমতা গ্রহণ ইউরোপের মৌলিক রাজনীতির শর্তসমূহকে আঘাত করতে পারে। চালু হতে পারে নানা বিধিনিষেধ, গণতান্ত্রিক প্রতিষ্ঠান সমূহের উপর আঘাত আসতে পারে, জেঁকে বসতে পারে কর্তৃত্ববাদ। হাঙ্গেরি ও ইসরাইল ইতিমধ্যেই যার প্রমাণ দিয়েছে করোনা সম্পর্কিত খবর প্রকাশে স্বাধীনতা খর্ব করে ও নির্বাচনে হেরেও জরুরী অবস্থার নামে করে নেতানিয়াহুর ক্ষমতায় আঁকড়ে থাকা। ইউরোপের যে কোন নীতি পরিবর্তন মার্কিন বিরোধীদের রাস্তা সুগম করবে। তৈরি করবে নতুন রাজনৈতিক কাঠামো। রাহুল আনজুম: ইস্তাম্বুলে বসবাসরত জাহাঙ্গীরনগর বিশ্ববিদ্যালয়ের নৃবিজ্ঞানের প্রাক্তন শিক্ষার্থীপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
"1632475277-1091","https://bangla.dhakatribune.com/","মতামত","https://bangla.dhakatribune.com/articles/opinion","জাতীয় গবেষণামূলক প্রতিষ্ঠানসমূহের কাঠামোগত...","https://bangla.dhakatribune.com/opinion/2021/06/13/35387","একটি জাতির গঠন ও উন্নয়ন সাধন হয় কোনো জাতীয় নীতির আলোকে মহাপরিকল্পনা প্রণয়ন ও বাস্তবায়নের মাধ্যমে
১. উপক্রমণিকাকোনো জাতির গঠন ও উন্নয়ন স্বত:ফূর্ত বা স্বয়ক্রিয়ভাবে সম্পন্ন হয় না। বরং তা অর্জনে প্রয়োজন হয় যথাযথ নীতি ও মহাপরিকল্পনা। অর্থাৎ একটি জাতির গঠন ও উন্নয়ন সাধন হয় কোনো জাতীয় নীতির আলোকে মহাপরিকল্পনা প্রণয়ন ও বাস্তবায়নের মাধ্যমে। আবার কোনো জাতি শূন্য থেকে কোনো নীতি প্রণয়ন করতে পারে না। নীতি প্রণয়নে প্রয়োজন হয় জাতীয় আদর্শের। বাংলাদেশেরও একটি জাতীয় আদর্শ রয়েছে। এই জাতীয় আদর্শ বিবৃত রয়েছে সংবিধানে। তবে সংবিধিবদ্ধ জাতীয় আদর্শের বাইরেও, আরও কিছু আদর্শ আছে, যা বাংলাদেশের জনগোষ্ঠীর বড় একটি অংশ পোষণ করে থাকে। এই আদর্শগুলোর মধ্যে অন্যতম হলো− ইসলাম ও সমাজতন্ত্র। এসব আদর্শও সংবিধানের মূলনীতি হিসাবে অন্তর্ভুক্ত রয়েছে। ফলে বাংলাদেশের সংবিধান বিভিন্ন আদর্শের সংমিশ্রণ বিশেষ। বর্তমানে প্রণীত সংবিধানটি একটি দলিল হিসাবে গ্রহণযোগ্য হয়েছে বটে, তবে এই সাংবিধানিক জাতীয় আদর্শের আলোকে দেশের নীতি ও মহাপরিকল্পনাসমূহ প্রণয়ন ও বাস্তবায়ন হয় না। এর প্রধান কারণ হলো জাতীয় গবেষণা প্রতিষ্ঠানসমূহে জাতীয় মহাপরিকল্পনা প্রণয়নে সহায়ক গবেষণা কার্যক্রম পরিচালিত হয় না। এসব জাতীয় গবেষণা প্রতিষ্ঠানের অন্যতম হলো−জাতীয় শিক্ষা ব্যবস্থাপনা একাডেমি (নায়েম), বাংলাদেশ বিজ্ঞান ও শিল্প গবেষণা পরিষদ (বিসিএসআইআর), বাংলা একাডেমি, আন্তর্জাতিক মাতৃভাষা ইনস্টিটিউট, বাংলাদেশ কৃষি গবেষণা ইনস্টিটিউট (বিএআরআই), শিল্পকলা একাডেমি, ইসলামিক ফাউণ্ডেশন, বাংলাদেশ পল্লী উন্নয়ন একাডেমি, নদী গবেষণা ইনস্টিটিউট এবং বাংলাদেশ ইনস্টিটিউট অব ইন্টারন্যাশনাল অ্যান্ড স্ট্র্যাটেজিক স্টাডিজ (বিআইআইএসএস) ইত্যাদি। এসব প্রতিষ্ঠানের কমবেশি ভৌত অবকাঠামো বিদ্যমান রয়েছে, কিন্তু এগুলোর কোমল অবকাঠামো নাজুক। কাজেই এসব জাতীয় প্রতিষ্ঠানে মহাপরিকল্পনা প্রণয়নে বুদ্ধিবৃত্তিক প্রক্রিয়া যুক্ত হয় না। কারণ, জাতীয় মহাপরিকল্পনা প্রণয়নের মূল পরামর্শসমূহ আসে বিভিন্ন আন্তর্জাতিক প্রতিষ্ঠান, যেমন-বিশ্বব্যাংক, এশীয় উন্নয়ন ব্যাংক অথবা দাতা সংস্থাসমূহ, যেমন-জাইকা থেকে। আর স্থানীয় পর্যায়ে মহাপরিকল্পনা প্রণয়নে বুদ্ধিবৃত্তিক চর্চার কোনো ফসল যুক্ত হয় না। সরকার স্থানীয় পর্যায়ে জাতীয় গবেষণা প্রতিষ্ঠানের প্রশাসনিক প্রতিনিধি, বিশ্ববিদ্যালয় ও এনজিও ইত্যাদি প্রতিষ্ঠানসমূহের প্রশাসনিক প্রতিনিধি এবং পত্রিকার নিবন্ধ লেখকদের সাথে পরামর্শ করে সাধারণত কোনো মহাপরিকল্পনা প্রণয়ন ও বাস্তবায়নের সিদ্ধান্ত নিয়ে থাকে। কিন্তু কোনো প্রতিষ্ঠানের প্রশাসনিক প্রতিনিধির সাধারণত নীতি বিষয়ক কোনো জ্ঞান থাকে না। তারা পত্রপত্রিকার তথ্য অথবা প্রতিষ্ঠানের গবেষকদের নিকট থেকে তত্ত্ব ও তথ্য সংগ্রহ করে সরকারি মহাপরিকল্পনা সংলাপে অংশ নিয়ে থাকে। ফলশ্রুতিতে, দু‌ধরনের নেতিবাচক ফলাফল দৃষ্ট হয়। প্রথমত, অন্যের কৃত গবেষণার ফলাফল প্রাতিষ্ঠানিক প্রতিনিধির মাধ্যমে পরিকল্পনা সংলাপে যথাযথ পৌঁছায় না। ফলে সঠিক পরিকল্পনা গৃহীত হয় না। তাছাড়া মূল গবেষকগণের ফলাফল পরিকল্পনা প্রণয়নে যুক্ত হলেও, তারা প্রয়োজনীয় সম্মানী ও সম্মাননা পান না। ফলে গবেষকগণ গবেষণা কার্যক্রম পরিচালনায় উৎসাহ হারিয়ে ফেলে। সেজন্য জাতীয় গবেষণা প্রতিষ্ঠানসমূহে জাতীয় মহাপরিকল্পনা প্রণয়ন ও বাস্তবায়নে সহায়ক গবেষণা কার্যক্রমের কোমল অবকাঠামো গড়ে তোলা প্রয়োজন।  ২. জাতীয় মহাপরিকল্পনা প্রণয়নের মূল প্রতিবন্ধকতাসমূহজাতীয় উন্নয়ন নির্ভর করে মহাপরিকল্পনা প্রণয়ন ও বাস্তবায়নের উপর। এইসব মহাপরিকল্পনা প্রণীত হয় জাতীয় বিভিন্ন গবেষণা প্রতিষ্ঠানসমূহে। এই প্রতিষ্ঠানসমূহে যারা নিয়োজিত হন, তাঁরা দেশের শিক্ষাব্যবস্থাধীন শিক্ষা কার্যক্রমের আওতায় শিক্ষা লাভ করে এসব প্রতিষ্ঠানের সাথে যুক্ত হন। কিন্তু বিশ্ববিদ্যালয় থেকে শুরু করে এসব প্রতিষ্ঠানে নানান অনিয়ম ও বিশৃঙ্খলা বিরাজিত রয়েছে। এই বিশৃঙ্খলার কারণ হলো- দেশব্যাপী মেকি বুদ্ধিবৃত্তি চর্চার বিস্তৃতি।  মেকি বুদ্ধিবৃ্ত্তি চর্চা হলো বুদ্ধিবৃত্তি চর্চার ভান বিশেষ, যেখানে প্রকৃত অর্থে বুদ্ধবৃ্ত্তি চর্চা অনুষ্ঠিত হয় না। বাংলাদেশে বুদ্ধিবৃত্তি চর্চার অনুপস্থিতি রয়েছে, যে কারণে সাধারণ্যে মেকি বুদ্ধিবৃত্তি চর্চাই বুদ্ধিবৃত্তি চর্চা হিসাবে গ্রহণযোগ্যতা পেয়েছে। এখন প্রশ্ন হলো যে, মেকি বুদ্ধিজীবী চর্চার উপসর্গ কী? মেকি বুদ্ধিজীবি চর্চার উপসর্গ হলো- বুদ্ধিবৃ্‌ত্তি চর্চায় মৌলিকত্বের অনুপস্থিতি। বুদ্ধিবৃত্তি চর্চার মৌলিকত্ব নিরূপণ একটি কঠিন কাজ। তবে জ্ঞানচর্চার জগতে এর একটি মানদণ্ড রয়েছে। বুদ্ধজীবী চর্চার মৌলিকত্ব প্রমাণিত হয় বুদ্ধিবৃত্তি চর্চায় নিয়োজিত ব্যক্তিদের লেখাজোখা থেকে। এই লেখাজোখাকে পর্যায়ক্রমে নিবন্ধ, প্রবন্ধ ও সন্দর্ভ−এই তিন শ্রেণিতে ভাগ করা হয়। নিবন্ধ বা প্রবন্ধে লেখকগণ তার নিজের চিন্তাধারা নিজের মতো নকল করে বা নিজের চিন্তাধারা থেকে লিখে প্রকাশ করে থাকেন। কিন্ত সন্দর্ভ রচনায় এই সুযোগ থাকে না। সন্দর্ভে একজন গবেষককে নিজের মৌলিক চিন্তা একটি তাত্ত্বিক কাঠামোতে শাস্ত্রীয় পরিভাষা ব্যবহার করে প্রকাশ করতে হয়। সন্দর্ভ লেখককে তার চিন্তাধারাটি প্রকাশের সময় চলমান চিন্তাধারাগুলোর একটি পর্যালোচনা প্রকাশ করতে হয়। ফলে বুদ্ধিবৃত্তি চর্চার মৌলিকত্ব পরিস্ফূট হওয়ার সম্ভাবনা থাকে। এই সন্দর্ভ লিখিত হলে নির্দিষ্ট কিছু নিয়ম মেনে গবেষণামূলক পত্রিকায় প্রকাশ করা যায়। গবেষণামূলক পত্রিকা আবার শর্তসাপেক্ষে তিন শ্রেণিতে ভাগ করা যায়। মানসম্পন্ন গবেষণামূলক পত্রিকায় নতুন নতুন আবিষ্কারসমূহ প্রকাশিত হয়ে থাকে। মানসম্পন্ন গবেষণামূলক সন্দর্ভ লেখা না হলে, বুদ্ধিবৃত্তিক বিকাশ সম্পন্ন হয় না। মনোবিজ্ঞানী জ্যাঁ পিঁয়াজের মতে- একটি জনসমষ্টির খুবই নগণ্য পরিমাণ মানুষের উচ্চ পর্যায়ের বুদ্ধিবৃত্তিক গঠন সম্পন্ন হয়। কিন্তু বাংলাদেশে প্রাতিষ্ঠানিক বুদ্ধিবৃত্তি চর্চার কোমল অবকাঠামো নাজুক অবস্থায় থাকায়, বুদ্ধিবৃত্তি চর্চার মৌলিকত্ব প্রকাশ ও বিকাশের সুযোগ নেই। সেজন্য দেশজুড়ে মেকি বুদ্ধিবৃদ্ধি চর্চার বিস্তৃতি ঘটেছে। এখন এই মেকি বুদ্ধিবৃত্তিচর্চা সমাজের বিভিন্ন সামাজিক-অর্থনৈতিক শ্রেণী এবং সমাজের বিভিন্ন স্তরে বিস্তৃত হয়েছে। এই মেকি বুদ্ধিবৃত্তি চর্চার বাহকগণ হলো−বিশ্ববিদ্যালয়ের শিক্ষক সমাজ, সাংবাদিক সমাজ ও সুশীল সমাজ যাদেরকে একত্রে বুদ্ধিজীবি অভিধা আরোপ করা হয়। তারা বুদ্ধিজীবী হিসাবে পরিচিত হলেও, তাদের বুদ্ধিবৃত্তি চর্চার ধরণ থেকে তাদেরকে মেকি বুদ্ধিজীবী বলে আখ্যায়িত করা যেতে পারে। কারণ তাদের বুদ্ধিবৃত্তি চর্চার মধ্যে কোনো মৌলিকত্ব নেই। ৩. বিভিন্ন প্রতিষ্ঠানে গবেষণা কার্যক্রমের চালচিত্রদেশে সরকারি, আধা-সরকারি ও বেসরকারি প্রতিষ্ঠান মিলে মেকি বুদ্ধিবৃত্তি চর্চার নানা প্রতিষ্ঠান রয়েছে। এই প্রতিষ্ঠানসমূহের অন্যতম হলো− সরকারি ও বেসরকারি বিশ্ববিদ্যালয় এবং সরকার নিয়ন্ত্রিত বিভিন্ন গবেষণামূলক প্রতিষ্ঠান। দেশে সরকারি ও বেসরকারি মিলে শতাধিক বিশ্ববিদ্যালয় রয়েছে। ততোধিক জাতীয় গবেষণামূলক প্রতিষ্ঠান রয়েছে। প্রায় প্রতিটি মন্ত্রলায়ের অধীনে ইনস্টিটিউট ও একাডেমী নামে কয়েকটি করে গবেষণা প্রতিষ্ঠান রয়েছে। এসব বিশ্ববিদ্যালয় শিক্ষা ও গবেষণা পরিচালনার জন্য প্রতিষ্ঠা করা হয়েছে আর জাতীয় গবেষণা প্রতিষ্ঠানসমূহ জাতীয় লক্ষ্য পূরণে সহায়ক গবেষণা কার্যক্রম পরিচালনার জন্য প্রতিষ্ঠা করা হয়েছে। কিন্তু বাস্তবে দেশের বিশ্ববিদ্যালয় ও গবেষণা প্রতিষ্ঠানসমূহে তেমন কোনো গবেষণা কার্যক্রম পরিচালিত হয় না। অর্থ্যাৎ বুদ্ধিবৃত্তি চর্চা হয় না, বরং সেখানে যা হয় তা হলো মেকি বুদ্ধিবৃত্তি চর্চা।  ৩.১. বিশ্ববিদ্যালয়সমূহে মেকি বুদ্ধিবৃত্তি চর্চার চালচিত্রমেকি বুদ্ধিবৃত্তিচর্চার আঁতুড় ঘর হলো− দেশের বিশ্ববিদ্যালয়সমূহ, যেখানে মেকি বুদ্ধিবৃত্তি চর্চার সূত্রপাত হয়। তারপর এই মেকি বুদ্ধিবৃত্তি চর্চা বিশ্ববিদ্যালয়সমূহ থেকে অন্যান্য জাতীয় প্রতিষ্ঠানসমূহে পরিব্যপ্ত হয়ে থাকে। বিশ্ববিদ্যালয়ে মেকি বুদ্ধিবৃত্তি চর্চার কারণ হলো মূলত দুর্বল কোমল গবেষণা অবকাঠামো। এখানে আমাদের জানা দরকার যে, কোমল অবকাঠামো হলো- বিশ্ববিদ্যালয়ের শিক্ষা, গবেষণা, শিক্ষা কার্যক্রম ও প্রশাসনিক নিয়ম-কানুন ও বিধি। এই অবকাঠামো ভৌত অবকাঠামোর চেয়ে ভিন্নতর। ভৌত অবকাঠামো হলো-দৃশ্যমান নির্মাণ কাঠামো। অনেক বিশ্ববিদ্যালয়ে দৃশ্যমান নির্মাণ কাঠামো অর্থ্যাৎ ভৌত অবকাঠামো বিরজমান থাকলেও, সুষ্ঠু কোমল অবকাঠামোর অনুপস্থিতির জন্য শিক্ষা ও গবেষণা কার্যক্রম সংঘটিত হয় না। যেমন- শিক্ষা কার্যক্রমের নিয়ামক ও সূচক হলো- গবেষণামূলক পত্রিকা। গবেষণামূলক পত্রিকা আবার মান অনুযায়ী তিন প্রকার। বাংলাদেশের কিছু ব্যতিক্রম বাদে কোথাও মানসম্পন্ন গবেষণা পত্রিকা প্রকাশিত হয় না। গবেষণামূলক পত্রিকার অনুপস্থিতি আমাদের এই বার্তা দেয় যে, দেশের বিশ্ববিদ্যালবগুলোতে শিক্ষা কার্যক্রম অনুষ্ঠিত হলেও, জ্ঞান চর্চা সংঘটিত হয় না। ফলে বিশ্ববিদ্যালয়সমূহে জ্ঞান চর্চার পরিবর্তে, মেকি শিক্ষা কার্যক্রমে সীমাবদ্ধ হয়ে পড়ছে। বিশ্ববিদ্যালয়সমূহে জ্ঞান চর্চা বিহীন এই শিক্ষা কার্যক্রম যুক্ত হয়ে শিক্ষার্থীগণ জ্ঞানদীপ্তি লাভ করতে পারে না । অর্থ্যাৎ তরুণ সমাজের একটি অংশ উচ্চশিক্ষার জন্য বিশ্ববিদ্যালয়ে ভর্তি হয়েও, মেকি বুদ্ধিবৃত্তি চর্চার প্রক্রিয়াধীনে জ্ঞানদীপ্তি লাভ করতে পারে না। ফলে দেশের সম্ভবনাময় তরুণ সমাজ জ্ঞানদীপ্তি থেকে বঞ্চিত হয়। জ্ঞানে ও মেধায় বঞ্চিত এই তরুণ সমাজ জাতীয় সমাজে প্রবেশ করে অপরিপূর্ণ জ্ঞানদীপ্তি নিয়ে। ফলে জাতীয় উন্নয়নে তাদের ভূমিকা রাখার ক্ষমতা ও প্রবণতা কিছুই থাকে না।  ৩.২. জাতীয় প্রতিষ্ঠানসমূহে মেকি বুদ্ধিবৃত্তি চর্চার বিস্তৃতি দেশের প্রতিটি মন্ত্রলায়ের অধীনে ইনস্টিটিউট ও একাডেমি নামে কয়েকটি করে গবেষণা প্রতিষ্ঠান রয়েছে। জাতীয় পর্যায়ে মহাপরিকল্পনা প্রণয়নে সহায়ক গবেষণা কার্যক্রম পরিচালনার জন্য এসব জাতীয় গবেষণা প্রতিষ্ঠানসমূহ সৃষ্টি করা হয়েছে। জাতীয় এসব প্রতিষ্ঠানের অধিকাংশেরই ভৌত অবকাঠামো যথেষ্ট সবল। কিন্তু এসব প্রতিষ্ঠানে জাতীয় লক্ষ্য পূরণে সহায়ক গবেষণা কার্যক্রমে সহায়ক কোমল অবকাঠামো দুর্বল। এ সব প্রতিষ্ঠানের কোমল অবকাঠামো সুষ্ঠুভাবে গড়ে তোলা হলে, দেশের মহাপরিকল্পনা প্রণয়নে ও বাস্তবায়নে সহায়ক গবেষণা কার্যক্রম পরিচালনা করা যাবে। কিন্তু বর্তমানে জাতীয় প্রতিষ্ঠানসমূহের কোমল অবকাঠামো নাজুক অবস্থায় রয়েছে। যে কারণে এসব জাতীয় প্রতিষ্ঠানের কার্যক্রমে জ্ঞানদীপ্ত গবেষক শ্রেণি যুক্ত হতে পারে না। আবার গবেষণার প্রবণতা সম্পন্ন জ্ঞানদীপ্ত গবেষকগণ এসব প্রতিষ্ঠানে যুক্ত হলেও, প্রশাসনিক হস্তক্ষেপ অথবা সম্মান ও সম্মাননার অভাবে তারা গবেষণা কার্যক্রমে যুক্ত হয় না। এসব প্রতিষ্ঠানের প্রশাসনিক ক্ষমতা সাধারণত সচিব বা বিশ্ববিদ্যালয়ের অধ্যাপকগণের উপর ন্যস্ত করা হয়। কিন্তু তারা এসব গবেষণা প্রতিষ্ঠানে শুধুমাত্র প্রশাসনিক কার্যক্রমই পরিচালনা করেন। এসব প্রতিষ্ঠানে মূলত প্রশিক্ষণ কার্যক্রম পরিচালিত হয়। এসব প্রতিষ্ঠানে গবেষণার জন্য বরাদ্দ থাকে প্রচুর। গবেষণা কার্যক্রমও পরিচালিত হয়। তবে এসব গবেষণা থেকে কোনো গবেষণামূলক সন্দর্ভ প্রকাশিত হয় বলে জানা যায় না। কিন্তু গবেষণা সন্দর্ভ প্রকাশিত না হলে, সেই গবেষণার কোনো মূল্যমান থাকে না। গবেষণা কার্যক্রম পরিচালিত হয় না বলে, এ সব প্রতিষ্ঠানে জাতীয় বীক্ষার অধিকারী পরিকল্পনা প্রণয়নকারী জ্ঞানদীপ্ত গবেষক শ্রেণি গড়ে উঠতে পারে না। যে কারণে উচ্চতর প্রশিক্ষণের জন্য বিদেশের সাথে চুক্তি করতে হয়। তাছাড়া পরিকল্পনা প্রণয়নে অন্যদেশ বা আন্তর্জাতিক সরকারী ও বেসরকারী প্রতিষ্ঠানের উপর নির্ভর করতে হয়।    ৪. মেকি বুদ্ধজীবিদের দখলে জাতীয় গবেষণা প্রতিষ্ঠানসমূহ প্রতিটি জাতীয় গবেষণা প্রতিষ্ঠান গড়ে উঠেছে জাতীয় আদর্শকে সামনে রেখে, কিন্তু এসব প্রতিষ্ঠানে জাতীয় আদর্শের লালন হয় না। ‘জয়বাংলা’, ‘বাংলাদেশ জিন্দাবাদ’ অথবা ‘নারায়ে তাকবীর’ ইত্যাদি স্লোগান দিয়ে রাজনৈতিক নেতৃবৃন্দের মনোযোগ আকর্ষণ করে, সুযোগ সন্ধানী ব্যক্তিগণ এসব প্রতিষ্ঠানের কর্ণধার হয়ে বসেন। প্রজাতন্ত্রের মন্ত্রণালয়ভুক্ত সচিব, বিশ্ববিদ্যালয়ের অধ্যাপক ও সাংবাদিক ইত্যাদি পেশার ব্যক্তিবর্গ এসব প্রতিষ্ঠানের কর্ণধার হিসাবে অধিষ্ঠিত হয়ে থাকেন। যারা এখানে অধিষ্ঠিত হন, তারা মূলত প্রশাসনিক কার্যক্রম পরিচালনা করেন। কারণ, তাদের ‘জয়বাংলা’, ‘বাংলাদেশ জিন্দাবাদ’ অথবা ‘নারায়ে তাকবীর’ ইত্যাদি স্লোগান জাতীয় মহাপরিকল্পনা প্রণয়নে কোনো কাজে লাগে না। ফলে গবেষণা, প্রশিক্ষণ, বিদেশ ভ্রমণ ও প্রকল্পের নামে নির্ধারিত বরাদ্দ শুধুশুধু অপব্যয় হয়। কিন্তু জাতীয় মহাপরিকল্পনা প্রণয়ন ও বাস্তবায়নে সহায়ক গবেষণা কার্যক্রম পরিচালিত হয় না। ফলশ্রুতিতে বাংলাদেশের সমস্ত উন্নয়ন কর্মকাণ্ডে বিদেশী পরিকল্পনার উপর নির্ভর করতে হয়। ৫. জাতীয় গবেষণা প্রতিষ্ঠানসমূহে গবেষণা কার্যক্রমে ফিরিয়ে আনতে করণীয় জাতীয় উন্নয়নে প্রয়োজন সুষ্ঠু জাতীয় মহাপরিকল্পনা। এই জাতীয় মহাপরিকল্পনা প্রণয়নে বুদ্ধি আাসার কথা জাতীয় গবেষণা প্রতিষ্ঠান থেকে। সেজন্য জাতীয় গবেষণা প্রতিষ্ঠানগুলোকে গবেষণা কার্যক্রমে সহায়ক প্রতিষ্ঠানে হিসাবে গড়ে তোলা প্রয়োজন। এ সব প্রতিষ্ঠানে গবেষণা কার্যক্রমের ধারা ফিরিয়ে আনতে এগুলোর কোমল অবকাঠামোর সংস্কার করা আবশ্যক। স্মর্তব্য যে, কোমল অবকাঠামো হলো- গবেষণা সহায়ক নীতিমালা। এসব নীতিমালায় যা বিবৃত থাকবে, তা হলো− ক)গবেষক নিয়োগের নীতিমালা, খ)গবেষণ কর্ম পরিচালনার নীতিমালা, গ) গবেষণা প্রকাশনার নীতিমালা এবং ঘ) গবেষকদের পারিতোষিক, সম্মানী ও সম্মাননা। কোমল অবকাঠামোর উক্ত বিষয়গুলো বিবেচনায় নিয়ে, এসব প্রতিষ্ঠানের সুষ্ঠু কোমল অবকাঠামো গড়ে তোলা হলে, প্রশাসনিক কাজের চেয়েও গবেষণা কার্যক্রমের গুরুত্ব বৃদ্ধি পাবে। জাতীয় মহাপরিকল্পনা প্রণয়ন ও বাস্তবায়নে সহায়ক একটি কোমল অবকাঠামো সর্বোপরি জাতীয় গবেষণা প্রতিষ্ঠানসমূহে গবেষণা কার্যক্রমকে ত্বরাণিত করবে। ফলশ্রুতিতে সেখানে প্রশাসনিক পদগুলোর গুরুত্ব কমে আসবে। তখন প্রশাসনিক কার্যক্রমে যুক্ত মেকি বুদ্ধিজীবিদের দৌরাত্বও কমে আসবে। উন্নত দেশের অনুকরণে এই প্রতিষ্ঠানগুলোর কোমল অবকাঠামো সাজালে, কোমল অবকাঠামোর আদল বদলে যাবে। তখন এই কোমল কাঠামোতে জাতীয় গবেষণা প্রতিষ্ঠানে শতশত স্থায়ী গবেষণার পদ থাকবে। কিন্তু একজন ব্যক্তির স্থায়ীভাবে গবেষকের পদে অধিষ্ঠিত হওয়ার সুযোগ থাকবে না। কারণ গবেষক পদে নিয়োগ প্রাপ্তির পর, একজন ব্যক্তি তার গবেষণা কার্যক্রম সক্ষমতা ও আগ্রহ হারিয়ে ফেলতে পারে। সেজন্য বিশ্ববিদ্যালয় থেকে নবীন স্নাতক, সরকারি-আধাসরকারি কর্মকর্তা ও বিশ্ববিদ্যালয়ের শিক্ষকদের জন্য গবেষণা প্রকল্প জমাদান সাপেক্ষে ১/২ বছরের জন্য প্রেষণে নিয়োগ রেওয়াজ চালু হবে। গবেষণা কর্ম যথাযথভাবে সম্পাদন শেষে গবেষণামূলক পত্রিকায় গবেষণা সন্দর্ভ প্রকাশনা সাপেক্ষে ও নতুন গবেষণা প্রকল্প প্রস্তাব জমাদান সাপেক্ষে একই গবেষক পদে পুনর্বহালের সুযোগ থাকবে। গবেষণা কার্যক্রমে অবহেলা দৃষ্ট হলে, কর্মকর্তা বা শিক্ষকগণের তাদের নিজস্ব দপ্তরে প্রশাসনিক পদে ফেরত যাওয়ার ব্যবস্থা থাকবে। 
৬. উপসংহার: বিশ্ববিদ্যালয়সমূহে জ্ঞানচর্চার ধারায় সম্ভাব্য ইতিবাচক পরিবর্তনসমূহবিশ্ববিদ্যালয়ের বর্তমান শিক্ষাব্যবস্থায় মেকি জ্ঞান চর্চা অনুষ্ঠিত হয়ে থাকে। কাজেই বিশ্ববিদ্যালয়ের শিক্ষা কার্যক্রমে অংশগ্রহণ শেষে স্নাতকগণ জ্ঞানদীপ্ত হয়ে গড়ে উঠতে পারে না। ফলশ্রুতিতে জাতীয় গবেষণা প্রতিষ্ঠানসমূহের নাজুক কোমল অবকাঠামোতে হীনজ্ঞান স্নাতকগণ জাতীয় প্রতিষ্ঠানসমূহে বিরাজমান মেকি বুদ্ধিবৃত্তি চর্চার সাথে যুক্ত হয়। অর্থাৎ তারা জাতীয় প্রতিষ্ঠানসমূহের কার্যক্রমে অবদান রাখার পরিবর্তে, এসব প্রতিষ্ঠানসমূহের কার্যক্রমকে ব্যহত করে। এই প্রক্রিয়া বর্তমানে চলমান রয়েছে। যে কারণে জাতীয় গবেষণামূলক প্রতিষ্ঠানসমূহ জাতীয় মহাপরিকল্পনা প্রণয়ন ও বাস্তবায়নে যথাযথ ভূমিকা রাখতে পারছে না। কিন্তু প্রস্তাবিত কোমল অবকাঠামোর উন্নয়ন সাধন করা হলে, জাতীয় প্রতিষ্ঠানসমূহে গবেষণা ও বুদ্ধিবৃত্তি চর্চা বৃদ্ধি পাবে। ফলশ্রুতিতে দেশে প্রকৃত বুদ্ধিজীবি ও গবেষকদের চাহিদা বৃদ্ধি পাবে। এই চাহিদা পূরণে বিশ্ববিদ্যালয়সমূহে গবেষণা ও বুদ্ধিবৃত্তিক চর্চার গুরুত্ব বৃদ্ধি পাবে। সে কারণে বিশ্ববিদ্যালয়সমূহে গবেষণা কার্যক্রমে যুক্ত না হয়ে অধ্যাপক হওয়ার সুযোগ থাকবে না। ফলশ্রুতিতে বিশ্ববিদ্যালয়সমূহে জ্ঞান চর্চা ও গবেষণা কার্যক্রমে গতি ফিরবে। দেশ ও জাতি জ্ঞানদীপ্তির পথে এগিয়ে যাবে। মহাপরিকল্পনা প্রণয়নে বিদেশী ও বিজাতীয় প্রতিষ্ঠানসমূহের উপর বুদ্ধিবৃত্তিক নির্ভরশীলতা হ্রাস পাবে এবং দেশ ও জাতি বুদ্ধিবৃত্তিক দাসত্ব থেকে মুক্তি লাভ করবে।ডক্টর এ.বি.এম. রেজাউল করিম ফকির, ভূতপূর্ব অতিথি শিক্ষক, টোকিও বিদেশবিদ্যা বিশ্ববিদ্যালয়, অধ্যাপক ও পরিচালক,  আধুনিক ভাষা ইনস্টিটিউট, ঢাকা বিশ্ববিদ্যালয় প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","",""
"1632474792-1021","https://bangla.dhakatribune.com/","মতামত","https://bangla.dhakatribune.com/articles/opinion","ধর্ষণ পরিক্রমাঃ যুদ্ধের ময়দান থেকে জাতীয়...","https://bangla.dhakatribune.com/opinion/2019/04/17/9936","বিশ্বজুড়ে প্রায় ৩৬% নারী কোন না কোন ভাবে যৌন নিপীড়নের শিকার হচ্ছেন এবং ৭% নারী সরাসরি ধর্ষণের শিকার হচ্ছেন
যুদ্ধের ময়দানে ধর্ষণকে অন্যান্য মারণাস্ত্রের মত একটি অস্ত্র হিসাবে ব্যবহারের ইতিহাস বেশ পুরনো। যুক্তরাষ্ট্র ভিত্তিক সংস্থা উইমেনস মিডিয়া সেন্টারের তথ্যমতে, একাত্তরে আমাদের স্বাধীনতা যুদ্ধে অন্তত চার লক্ষ নারী ধর্ষণের শিকার হয়েছেন, বাস্তবে এই সংখ্যাটি হয়তো আরও বড়। একাত্তরে কোনো কোনো নারী প্রতিদিন ৭০-৮০ বারও ধর্ষণের শিকার হয়েছেন। দ্বিতীয় বিশ্বযুদ্ধের সময়ে প্রায় ২০ লক্ষ নারী ধর্ষণের শিকার হয়। রুয়ান্ডায় এই সংখ্যা প্রায় পাঁচ লক্ষ, কঙ্গোতে সাড়ে চার লক্ষ। পৃথিবীর বিভিন্ন অঞ্চলে যুদ্ধ ও সংঘাত চলাকালে এই পরিসংখ্যান প্রায় একই রকম। জেনেভা কনভেনশনে ধর্ষণকে যুদ্ধাপরাধ হিসাবে গণ্য করা হয়েছে। যুদ্ধের ময়দানে অনেকেই ধর্ষণকে অস্ত্র হিসাবে ব্যবহার করেছে জাতিগত দমনের উদ্দেশ্যে এবং সেই ব্যবহার এখনো চলছে।পূর্বের তুলনায় বর্তমান সময়ে সম্মুখ যুদ্ধের ঘটনা তুলনামূলক ভাবে অনেক কমই বলা যায়। মধ্যপ্রাচ্য এবং আফ্রিকান কিছু অঞ্চলে  যুদ্ধাবস্থা চলমান থাকলেও আমাদের উপমহাদেশে শান্ত পরিস্থিতি বিরাজমান রয়েছে। স্বাধীনতার সুবাদে আমাদের দেশে যুদ্ধ ভিত্তিকধর্ষণ  থামলেও আমাদের জাতীয় জীবনে ধর্ষণ থামেনি। মানবাধিকার বিষয়ক সংস্থা ‘অধিকারের’ দেয়া তথ্যমতে, ২০০১ সাল থেকে ২০১৮ সাল পর্যন্ত এদেশে ধর্ষণের ঘটনা ঘটেছে ১৩,৬৩৮ টি, যার ভেতরে গণধর্ষণ ছিল ২,৫২৯ টি। ধর্ষকদের বিষাক্ত দৃষ্টি থেকে বাদ যায়নি শিশু, প্রতিবন্ধী  থেকে ষাটোর্ধ্ব মহিলা কেউই। এই সময়ের ভেতর ৬,৯২৭ জন শিশুকে ধর্ষণ করা হয়। ধর্ষণের পরে হত্যা করা হয় ১,৪৬৭ জনকে। ধর্ষণের গ্লানি সইতে না পেরে আত্মহত্যা করেন ১৫৪ জন। পরিসংখ্যানগুলো সত্যিই অনেক ভয়াবহ।নারীর প্রতি এই সহিংসতা বিশ্বব্যাপী কমবেশি একই রকম। বিশ্বজুড়ে প্রায় ৩৬% নারী কোন না কোন ভাবে যৌন নিপীড়নের শিকার হচ্ছেন এবং বিশ্ব স্বাস্থ্য সংস্থার তথ্যমতে,  ৭% নারী সরাসরি ধর্ষণের শিকার হচ্ছেন। উন্নত অথবা অনুন্নত দেশ, সবখানেই একই চিত্র। আমেরিকায় প্রতি ১০৭ সেকেন্ডে একজন নারী ধর্ষণ অথবা যৌন নির্যাতনের শিকার হয় এবং বছর শেষে গড়ে এই সংখ্যা এসে দাঁড়ায় প্রায় ২,৯ ৩,০০০। শান্তির দেশ কানাডায় প্রতি ৪ জনে ১ জন নারী যৌন সহিংসতার শিকার হয়, বার্ষিক যা প্রায় ৪,৬০,০০০। মুক্ত গণতন্ত্রের দেশ গ্রেট ব্রিটেনে প্রতি বছর ৮৫,০০০ ধর্ষণের ঘটনা  ঘটে থাকে।এই পরিসংখ্যান থেকে সহজেই স্পষ্ট হয় আমরা যাদেরকে উন্নত দেশের তকমা দিয়েছি, যাদেরকে সভ্য হিসাবে বিশ্বের কাছে তুলে ধরা হয়, ধর্ষণের ব্যাধি সেখানেও ভীষণভাবে সংক্রামিত। আবার ক্ষুধা-দারিদ্র্যের কষাঘাতে জর্জরিত দক্ষিণ আফ্রিকায় শতকরা ৪০ ভাগ নারী ধর্ষণের শিকার, বছর জুড়ে ধর্ষণের সংখ্যা প্রায় ৫ লক্ষ। সুতরাং এটি পরিষ্কার ধনী হোক বা দরিদ্র, শিক্ষার হার বেশী বা কম সবখানেই ধর্ষণ একটি মহামারি আকার ধারণ করেছে। তবে উন্নত বিশ্বের ধর্ষণের সাথে অনুন্নত বিশ্বের একটি গুরুত্বপূর্ণ পার্থক্য রয়েছে। উন্নত বিশ্বে বেশিরভাগ ধর্ষণ হয় পরিচিতদের দ্বারা আর সেখানে পুলিশ কমপ্লেইন রেট অনেক বেশী। অপরদিকে অনুন্নত বিশ্বে পুরুষত্বের খায়েশ মেটানোর জন্য রাস্তা-ঘাটে অপরিচিতদের দ্বারা ধর্ষণের সংখ্যা বেশী আর পুলিশ কমপ্লেইন রেট তুলনামূলক ভাবে কম।ধর্ষণের এই পরিসংখ্যানের আড়ালে লুকিয়ে আছে আরেকটি চিত্র, সেটি হচ্ছে পরিসংখ্যানে ধর্ষণের যে তথ্য-উপাত্ত দেয়া হয় সেটি কেবল পুলিশের কাছে দায়ের করা অভিযোগ অথবা গণমাধ্যমে প্রকাশিত সংবাদের উপর ভিত্তি করে তৈরি। এই সংখ্যার বাইরেও আছে বিশাল আরেকটি সংখ্যা, যেখানে নারীরা লোকলজ্জার ভয়ে ধর্ষণ বা যৌন নির্যাতনের কথা প্রকাশ করে না। শুধু অনুন্নত বিশ্বে নয় উন্নত বিশ্বেও লোকলজ্জার ভয়ে  যৌন নির্যাতনের কথা গোপন করার পরিসংখ্যানটি ভয়াবহ। কানাডায় ১০০০ টি যৌন নির্যাতনের ঘটনার মাত্র ৩৩ টি পুলিশকে জানানো হয়, আমেরিকায় ৬৮% যৌন নির্যাতনের ঘটনায় নির্যাতিতরা পুলিশকে কিছুই জানায় না। উন্নত বিশ্বের অবস্থা এই হলে, বাংলাদেশের মত রক্ষণশীল দেশগুলোতে এই প্রেক্ষাপট কতখানি ভয়াবহ হতে পারে সেটি সহজেই অনুমেয়।এখন প্রশ্ন হচ্ছে ধর্ষণ কেন হচ্ছে? কেনইবা ধর্ষণের হার বৃদ্ধি পাচ্ছে হু হু করে? এই প্রশ্নের উত্তর অনেকেই দিচ্ছেন ভিন্ন ভিন্ন ভাবে। কেউ মনে করেন ধর্ষণের সাথে পরোক্ষভাবে নারীদের পোশাক জড়িত, কেউ মাদক-পর্নোগ্রাফি বা বিজাতীয় অপসংস্কৃতিকে দায়ী করেন ধর্ষণের কারণ হিসাবে। ধর্ষণের পেছনের অদৃশ্যমান আরেকটি কারণ কিছুটা হলেও উন্মোচন করেছে নারীপক্ষ নামক একটি সংস্থা তাদের গবেষণার মাধ্যমে। নারীপক্ষ তাদের গবেষণায় দেখিয়েছে , ২০১১ থেকে ২০১৫ সাল পর্যন্ত দেশের ছয়টি জেলায় ধর্ষণ ও ধর্ষণচেষ্টার অভিযোগে করা তিন হাজার ৬৭১টি মামলায় মাত্র ৪ জনের সাজা হয়েছে। ধর্ষণ মামলায় হাজারে সাজা হচ্ছে মাত্র চার জনের। মহিলা আইনজীবী সমিতির আরেক জরিপে দেখা যায় ধর্ষণ মামলার ৯০ শতাংশ আসামি খালাস পেয়ে যায়। এসব মামলার ভেতরে যেগুলোর রায় হচ্ছে সেখানেও আছে দীর্ঘসূত্রিতা , এই সুদীর্ঘ সময়ে ধর্ষিতাকেও মনস্তাত্ত্বিক ধর্ষণের শিকার হতে হয় বছরের পর বছর জুড়ে।ধর্ষিতারা লোকলজ্জার ভয়ে নির্যাতনকে গোপন করছেন, ধর্ষকেরাও পার পেয়ে যায় নানা ফন্দি-ফিকিরে এই সংস্কৃতিই হয়তো ধর্ষকামীদের ধর্ষণ করার সাহস যোগায়।লেখাটি শেষ করব একটি দুঃখজনক সংবাদ দিয়ে। ময়মনসিংহে মেয়েকে ধর্ষণের অভিযোগে বাবা গ্রেফতার (bangla.dhakatribune.com, 13-04-2019)। আলাল হুদা নামের এক ব্যক্তি তার ষষ্ঠ শ্রেণীতে পড়ুয়া মেয়েকে বিগত ৭ মাস ধরে ধর্ষণ করেছে। লোকলজ্জার ভয়ে এতদিন ঘটনাটি চাপিয়ে রাখলেও অবশেষে স্ত্রীর দায়ের করা মামলায় পুলিশ আলাল হুদাকে গ্রেফতার করেছে। কোন যুক্তি দিয়ে এই নির্মমতাকে ব্যাখ্যা করবেন? পিতার সামনে মেয়ের পর্দানশীলতা, পোশাকের শালীনতা অথবা বিজাতীয় সংস্কৃতির অগ্রাসন কোন তত্ত্বই এখানে প্রযোজ্য হবেনা। উচ্চ শিক্ষিত বিশ্ববিদ্যালয়ের শিক্ষক এত উচ্চ শিক্ষা নিয়েও যৌন হয়রানি করে, ধর্মীয় লেবাসধারী কিছু অসাধুরা ধর্মের জ্ঞান নিয়েও ধর্ষণে অংশ নেয়, নিম্নবিত্ত বাসের ড্রাইভার-হেলপারও ধর্ষকামী হয়ে উঠে কোন অজানা কারণে। মনগুলো ধর্ষকামী হয়ে ওঠার পেছনে অবাধ যৌনতা, পর্নোগ্রাফি, আকাশ সংস্কৃতির আগ্রাসন, অশালীন-আবেদনময়ী ফ্যাশন বা এরকম হাজারটা কারন থাকতে পারে তবে কঠোর সামাজিক প্রতিরোধই পারে এই সংস্কৃতির লাগাম টেনে রাখতে।শিক্ষা-চেতনা অথবা অর্থনৈতিক বা সামাজিক অবস্থা কোন কিছু দিয়েই কে ধর্ষককে আলাদা করার উপায় নেই। ধর্ষকেরা শুধু একটি নির্দেশকের মাধ্যমেই চিহ্নিত হতে পারে সেটি হচ্ছে ধর্ষকামী মন। ধর্ষকামী এই মনগুলোকে ভয় দেখাতে হবে। ধর্ষণ করলে পার পাবার কোন সুযোগ নেই এমন একটি সামাজিক সংস্কৃতি তৈরি করতে হবে, যেখানে কঠোর পরিণতির ভয়ে মনগুলো আর ধর্ষকামী হয়ে উঠবে না। ভারতে ধর্ষণের মহামারির সংবাদ শুনে আমরা তৃপ্তির ঢেকুর দেই, নিজের দেশের সামাজিক অবক্ষয়ের পরিসংখ্যানগুলোর দিকেও একবার তাকিয়ে দেখা উচিত, আমরাও কিন্তু হাঁটছি ঘুণে ধরা একটি সমাজের দিকে, যেখানে নারীদের নিরাপত্তা কমে আসছে দিনে দিনে।লেখক একজন প্রকৌশলী এবং কলামিস্ট","7","https://bangla.dhakatribune.com/articles/opinion/page/7"
"1632474465-970","https://bangla.dhakatribune.com/","মতামত","https://bangla.dhakatribune.com/articles/opinion","এলিটিজম: যত দোষ নন্দ ঘোষ","https://bangla.dhakatribune.com/opinion/2020/11/27/29703","বাড়ি, গাড়ি, ব্যাংক ব্যালেন্স, আলাপ আলোচনায় কেবল ইংলিশ ভাষা ব্যবহার করলে সে এলিট হয়ে গেলো, দক্ষিণ এশিয়ার দেশগুলোর সমাজকে এই ভুলটি ভীষণভাবে ভুগিয়ে চলেছে
মানুষ সামাজিক জীব। একবিংশ শতাব্দীতে এসে এটি নতুন করে আলোচনার কোনো বিষয় নয়। কিন্তু দুঃখের বিষয় হলো, আধুনিক এই সময়েও আদিমকালে সৃষ্ট সামাজের নানান স্তরের বৈষম্যমূলক প্রথার চর্চা এখনও চলে আসছে।সমাজের এই বিভাজনগুলো কতকগুলো নিয়ামক যেমন ধর্ম, বর্ণ, লিঙ্গ, অর্থনৈতিক অবস্থা, শিক্ষা-সংস্কৃতি ইত্যাদি দ্বারা নিয়ন্ত্রিত হয়। যার ফলে একটা সমাজ ব্যবস্থায় সংখ্যাগরিষ্ঠ শ্রেণির উদ্ভব হয়। দুঃখের বিষয় হল, এটি এখানেই শেষ হয়েও হয় না। আবার এইসব সংখ্যাগরিষ্ঠ শ্রেণির মধ্যে একটা করে এলিট চেতনায় বিশ্বাসী গোষ্ঠীর উদ্ভব ঘটে। যাদের সংজ্ঞা ""এলিট"" এর আক্ষরিক অর্থের একেবারে পরিপন্থি!এই এলিট শ্রেণি দাঁড়ানো থেকেই সমস্যার শুরু এবং বলতে গেলে এটাই সমস্যার গোড়া।বিষয়টি খুবই বিস্ময়কর। কারণ আমরা মনে করি, একজন লোকের বিশাল একটি বাড়ি থাকলে, গুটি কতক গাড়ি থাকলে, ব্যাংক ব্যালেন্স থাকলে, উড়োজাহাজে বিজনেস ক্লাসে ওড়াউড়ি করলে, একটা ফর্সা বউ থাকলে, আলাপ আলোচনায় কেবল ইংলিশ ভাষা ব্যবহার করলে, ইংলিশ মিডিয়ামে পড়লে কিংবা ইংলিশ মিডিয়ামে পড়ুয়া বাচ্চাকাচ্চা থাকলে, লিভিং রুমটি নানা দেশ থেকে আনা শো-পিসে পূর্ণ থাকলে, লোকটি গলফ খেললে, আর স্ত্রী স্পা নিতে গেলেই সে এলিট হয়ে গেলো।এই ভুলটি দক্ষিণ এশিয়ার দেশগুলোর সমাজকে ভীষণভাবে ভুগিয়ে চলেছে। যে বর্ণনাটি দিলাম, এটিকে কেবল ""এফলুয়েন্স""ই বলা যায়। শিল্প-বিপ্লব যেহেতু দক্ষিণ এশিয়ায় ঘটেনি, তাই দুর্নীতি-বিপ্লবোত্তর এই নব্য ধণিক সমাজটিকে বড় জোর ""ক্যাপিটালিস্টিক"" বলেই অবিহিত করা যায়।“বেংলিশ” ও “মিংলিশ” বলা সন্তানাদি নিয়ে গর্বিত এইসব মানুষের আচার-আচরণ এখন অনেকটাই  সংস্কৃতি বর্জিত। যে শেকড় থেকে রস শুষে তাদের শেকড় হৃষ্টপুষ্ট হয়েছে সেই গোড়াকেই তারা অস্বীকার করে! সুতরাং এরা এক গভীর আত্মপরিচয়হীনতায় ভুগে থাকেন।এলিটিজমের আলোচনায় প্রথমেই বলবো ধর্মের কথা। আমাদের সমাজে অনেক ধর্মের মানুষই আছেন। বিশেষত  মুসলিম, হিন্দু, বৌদ্ধ, খ্রিষ্টান এদের সংখ্যাটিই বেশি। এরা হল আস্তিক মতাদর্শের গোষ্ঠীর অন্তর্ভুক্ত। সে অর্থে নাস্তিকতাও একটি বিশেষ মতাদর্শের গোষ্ঠীর কাতারেই পড়ে। একটা মানুষের ধর্ম-বিশ্বাস যেটাই হোক না কেন তার সকল ধরনের পারিবারিক, সামাজিক, রাষ্ট্রীয় কাজে অংশগ্রহণের অধিকার যেমন আছে,পাশাপাশি এইসব সম্পাদনে তার একটি দায়িত্ববোধও অনুভব করা উচিত।একজন মানুষের কোনও কাজে তার ধর্মীয় পরিচয় কি, এমন প্রশ্ন না আসাটাই উচিত নয় কি? কিন্তু আমরা কি বাস্তব সমাজে এমনটি দেখতে পাই? বিভিন্ন এলাকায় কিংবা দেশে যেই ধর্মের মানুষ সংখ্যাগরিষ্ঠ তারা চেতনায় অন্যান্য ধর্মগোষ্ঠীর লোকজন থেকে এলিট এবং তাদের দ্বারা প্রায়শই  অন্যান্যদের অত্যাচারিত হতে দেখি। বাংলাদেশে সংখ্যালঘুদের অত্যাচারিত হওয়ার ঘটনা আমরা অনেক দিন ধরেই দেখে আসছি। ভারতে বর্তমানে এই সমস্যাটি একদম অসহনীয় পর্যায়ে চলে গেছে।এবার আসি লিঙ্গের কথায়। লিঙ্গ হিসেবে আমরা কেবল নারী, পুরুষকেই চিন্তা করতে অভ্যস্ত হয়ে পড়েছি। এর বাইরে আমরা ভিন্ন লিঙ্গ সত্ত্বার মানুষকে একরকম অ্যান্টার্কটিকা মহাদেশে রাখতেই বোধহয় অধিক সাচ্ছন্দ্যবোধ করি। সুতরাং আমাদের এই সমাজে নারী-পুরুষ লিঙ্গ সত্ত্বার বাইরে বাকি সবাই সংখ্যালঘু (মাইনরিটি)!এ বিষয়ে আপনার বিবেককে প্রশ্ন করুন। সমাজে সব লিঙ্গের মানুষদের সমান অধিকার থাকার কথা, সেটাই তো হওয়া উচিত, তাই নয় কি? কিন্তু না, আমাদের সমাজে লিঙ্গের ক্ষেত্রে এলিট শ্রেণি হল পুরুষ! কেবল সমাজ একাই যে পুরুষদেরকে সর্বেসর্বা ঘোষণা করেছে, তা কিন্তু নয়। বিভিন্ন ধর্ম বিশেষত ইসলাম সমাজের সব লিঙ্গ পরিচয়ের মানুষের মধ্যে কেবল পুরুষকেই সমস্ত ক্ষমতার কেন্দ্রে রেখেছে।সুতরাং আমাদের সমাজ হল একটি পুরুষতান্ত্রিক কিন্তু নারীবিদ্বেষী সমাজব্যবস্থা। এই সমাজব্যবস্থার সংকীর্ণতায় তাই লিঙ্গ বৈচিত্র্যময় যৌন সংখ্যালঘুরা কোনো স্থানই পায় না। সুতরাং সমাজ হতে লিঙ্গ বৈচিত্র্যময় যৌন সংখ্যালঘুদের একরকম ধরাছোঁয়ার বাইরেই রাখা হয়। যদিও ইদানীং আমাদের দেশে হিজরাদের তৃতীয় লিঙ্গ হিসেবে স্বীকৃতি দেওয়া হয়ে থাকে। কিন্তু সমাজের মাথামোটা শাসকশ্রেণি বোধহয় জানেনই না হিজরারা হল লিঙ্গ বৈচিত্র্যময় যৌন সংখ্যালঘু জনগোষ্ঠীর কেবল একটি বিশেষ সংস্কৃতির সম্প্রদায় মাত্র, এটা কোন লিঙ্গ পরিচয় না! সুতরাং একজন লিঙ্গ বৈচিত্র্যময় যৌন সংখ্যালঘু শৈশব থেকেই চরম একাকীত্বে, সামাজিক অবহেলায় আর এক প্রবল মানসিক যন্ত্রণায় বড় হতে থাকে। এখন যদি সেই সমাজের একটি দৃশ্যমান অংশ নারীকে সামনে রাখি তবে দেখবেন, সেখানেও এই পুরুষতান্ত্রিকতার যাঁতাকলে একজন নারী পারিবারিক ও সামাজিকভাবে কম মূল্যায়িত এবং অত্যাচার, নিপীড়নের শিকার হন। শুরু হয় পরিবার থেকে। পরিবারে শুধু মেয়েরা কাজ করবে, মেয়েদের স্থান রান্নাঘের, এমন একটা ভাব। অনেক পরিবারে ডোমেস্টিক ভায়োলেন্স/গৃহ নির্যাতন অর্থাৎ সোজা কথায় বউ পেটানোর কথাতো আমরা শুনে থাকি। আর মানসিক নির্যাতন এবং মতের গুরুত্ব না দেওয়া তো আছেই।এরপর আসে সমাজ; সমাজে হাজার হাজার ""এক্সকিউজ"" দেখিয়ে খুন, ধর্ষণ, ধর্ষণ করে খুন এসবকে হালাল করার একটা নিরন্তর প্রচেষ্টা চলছে এবং সবচেয়ে অবাক করা বিষয় হল এসব ""এক্সকিউজ"" দেখিয়ে সমাজের একদল মানুষ এসব জাস্টিফাই করার চেষ্টা করে। ""ছোট কাপড় পরেছে অথবা হিজাব নাই কেন, ওড়না নাই কেন, বোরকা নাই কেন? তার মানে তাকে ধর্ষণ করা জায়েজ আছে!"", ""বয়ফ্রেন্ডের সাথে সেক্স করছে কেন? তার মানে ধর্ষিত হতে চাচ্ছে"", ""প্রেমের প্রস্তাব বর্জন করেছে কেন? সে ভুলে গেছে, পুরুষ যা বলবে তাই করতে হবে। তার মানে তাকেও ধর্ষণ করে খুন করার জায়েজ আছে!"" ধর্ষণ বা খুন করা বাদেও আমরা এরকম অনেক ""এক্সকিউজ"" দেখতে পাই। ""আরেহ পিরিয়ড তো লজ্জার জিনিস। ছিঃ ছিঃ, এটি কোনো আলোচনার বিষয়  নাকি?"" এসব নিয়ে কথা বলছে মানে তাকেও এই পুরুষতান্ত্রিকার শিকার হতে হবে!এবার আসি বর্ণের কথায়। চামড়ার রং কালো মানে যে খারাপ, সাদা মানে যে ভালো, দেখতে আকর্ষণীয় সুদর্শন, এটা একপ্রকার আমাদের মাথায় ঢুকিয়েই দেওয়া হয়। মানে এটা সমাজে একটা প্রতিষ্ঠিত সত্য। এইজন্য আমরা ভারতীয় উপমহাদেশে ""ফেয়ারনেস"" ক্রিমের অত্যাধিক ডিমান্ড দেখতে পাই। কারণ সাদা মানে তো ভালো, সাদা মানে তো সুদর্শন আর এলিট। তাই সবাই সাদা হতে চায়। এরপর সমাজে বিভিন্ন ধরনের বৈষম্যতো দেখতে পাই-ই আমরা। যেমন স্কুলে ""ওই কাইল্লা, নোংরাটার সাথে কেউ মিশবি না"" থেকে শুরু করে ""এহ হে ভাবী, বউ কিংবা জামাইটা এতো কালো কেন?"" তবে এগুলো আমাদের সমাজের  অত্যন্ত সাধারণ ব্যাপার-স্যাপার।  এরপর যেটা না বললেই নয়, বর্তমানে আমেরিকার বর্ণবাদের ঘটনা আমরা সবাই জানি। আসলে বর্ণবাদ সবসময়ই ছিলো এবং অনেক খারাপভাবেই ছিলো। বর্তমানে আমরা যেটা দেখছি সেটাই সহ্যক্ষমতার বাইরে।সমাজের এই হীন এলিটিজমের আরেক দৃশ্য ধরা পরে কারোর পোশাক নির্বাচনের ক্ষেত্রে।কে কোন পোশাক পরবেন, সেটি অবশ্যই তার ব্যক্তি স্বাধীনতার বিষয়। কিন্তু পশ্চিমা পোশাককে কেউ যখন স্ট্যাটাস সিম্বল হিসেবে প্রতিষ্ঠিত করতে চেষ্টা করবেন, তখন সেটিকে আপনি কোন দৃষ্টিতে দেখবেন? আবার সৌদি পোশাক পরে সেটিকে কেউ যখন ‘শুদ্ধতা’র কিংবা 'পবিত্রতা'র মানদণ্ড হিসেবে প্রতিষ্ঠা করার চেষ্টা করেন, তখন আমরা তাকে অবশ্যই আত্মসংস্কৃতি বিমুখ অপভ্রংশ মানুষের কাতারেই ফেলবো।নিজস্ব সংস্কৃতিতে আত্মবিশ্বাসী মানুষ ছাড়া কাউকে এলিট বলে মেনে নিতে কারোর ভীষণ রকম আপত্তি থাকা উচিত। কারণ পৃথিবীর অন্যান্য এলাকার মানুষকে তখনই আপনার সঙ্গে খুব আগ্রহভরে মিশতে দেখবেন, যখন নিজস্ব পোশাকে তার সামনে দাঁড়াবেন। পোশাক ব্যাপারটা এখানে প্রতীকী। তবে এটিই হবে আপনার আত্মবিশ্বাস আর মৌলিকত্বের প্রতীক।এফলুয়েন্সের সঙ্গে এলিটিজমের আসলে কোনো সম্পর্কই নেই। এলিটিজমের সম্পর্ক 'এনলাইটেনমেন্টে'র সঙ্গে। এই এনলাইটেনমেন্ট খুব বড় বিশ্ববিদ্যালয়ে পড়লেই যে আসবে, তার কোনো নিশ্চয়তা নেই। জীবনের স্কুল থেকেই আসল এলিটিজমের উদ্ভাস ঘটে।রবীন্দ্রনাথ ঠাকুরের মতো এফলুয়েন্স অনেক লোকের ছিলো। কিন্তু তারা রবীন্দ্রনাথ ঠাকুরের মতো এলিট হতে পারেননি। অন্তর্গত আলোকায়নের কারণে লালন এবং লেনিন উভয়েই এলিট। যারা পৃথিবীর সম্পূর্ণ ভিন্ন ভূগোলে জন্মেছেন। কাজী নজরুল ইসলাম সেই অর্থে এফলুয়েন্স ছিলেন না, কিন্তু তিনি এলিট। কারণ তাঁর মধ্যে বিশ্বদৃষ্টি তৈরি হয়েছিলো।এইসব কথা উত্থাপনের অভিলক্ষ্য সেইসব তরুণেরা—যারা এফলুয়েন্সকে এলিটিজম ভেবে ভুল-এলিট হওয়ার দুর্মর চেষ্টা করে থাকেন। চিন্তার জগতের আলোকায়নই এলিটিজম। ধর্ম-বর্ণ-গোত্র-বিশ্বাস-অবিশ্বাসের বদ্ধচিন্তার বাইরে মানবিক মুক্তভাবনাই হল এলিটিজম।অমুক ভাই-তমুক আপার গাড়ি, তাদের প্রসাধন কক্ষের দামি টাইলস বা কমোড, কিংবা চার্লিদের নিয়ে বার্থডে কেক কেটে সেলফি তোলা, চুলে জেল দেওয়া বড় ভাইদের জীবনটা আসলে ওই কমোডের মতোই। যেটা ফ্ল্যাশ করে দিলেই নেমে যাবে তাদের উপজীবনের বর্জ্য। ইসলামুল আলম প্রান্ত প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","4","https://bangla.dhakatribune.com/articles/opinion/page/4"
"1632474886-1035","https://bangla.dhakatribune.com/","মতামত","https://bangla.dhakatribune.com/articles/opinion","অস্ট্রেলিয়ায় ভয়াবহ দাবানল ও আমরা","https://bangla.dhakatribune.com/opinion/2019/11/17/17120","যতটুকু জানি, আগুনের কেন্দ্রে তাপমাত্রা আট'শ ডিগ্রিরও বেশি
বড় শখ করে বনের মাঝে বাড়ি কিনেছিলাম। শহর থেকে একটু দূরে, যেখানে বনের শুরু, পাশেই ছোট নদী। নিস্তব্ধ নীরবতায় সন্ধ্যা নামে, মায়াবী জ্যোৎস্না বনের নিকষ কালো অন্ধকারে হারিয়ে যায়। নিশাচর সরীসৃপের আনাগোনা, কিংবা ভুল করে পথ হারিয়ে ফেলা ক্যাঙারুর দল। রাতের নীরবতা ভেঙে প্যাঁচা প্লভার ডাক, নির্মল অনাবিল আকাশে রাতের সপ্তর্ষি মণ্ডল, বুনো ফুলের তীব্র সুবাস, দুষ্টু কাকাতুয়া কিংবা কোকিলের ডাকে ঘুম ভাঙা প্রতিটি সকাল।এমনটাই চেয়েছিলাম, প্রতিটি সকাল, নতুন করে পাওয়া প্রতিটি দিন। তবে ভাগ্যদেবী বোধহয় এভাবে চায়নি। শঙ্কা উৎকণ্ঠা অনিশ্চয়তা আমার পিছু ছাড়ে না। বিপত্তি ঝঞ্ঝাট বারবার ধেয়ে আসে, নতুন রূপে, নানান বেশে, ভিন্ন সময়ে। দাবানলের কথা বলছিলাম। বনের মাঝে বাড়ি কেনার পরই বোধ হয় এর মাত্রা বেড়ে গিয়েছে, ঘনঘনই ফিরে আসছে। বনের মাঝে থাকার দায় অনেক।আমার সঙ্কট আরও বেশি। ছেলেটা কাজ নিয়েছে চার'শ কিলোমিটার দূরে, বনের পাশে, তাসমান সাগর যেটা প্রশান্ত মহাসাগরের অবিচ্ছেদ্য অংশ তার পাড়ে, ছোট্ট শহর পোর্ট ম্যাকুয়ারীতে। সেখানে বসতি গড়েছে। আশেপাশের শহর টারি, ফস্টার আর কেম্পসির আদিবাসী অস্ট্রেলিয়ানদের আইনগত সহায়তা দেয়, আর সপ্তাহান্তে সিডনিতে, বাড়িতে ফিরে আসে। গত সপ্তাহে বাড়ি ফিরেই ঝামেলায় পড়েছে। পোর্ট ম্যাকুয়ারী এবং তার আশেপাশের বিস্তীর্ণ অঞ্চলে ভয়াবহ দাবানল শুরু হয়েছে। আপাতত ফিরতে পারছে না, সমস্ত রাস্তাঘাট বন্ধ, অবরুদ্ধ জনপদ।ভয়াবহ দাবানল, বিস্তীর্ণ অঞ্চল আর শত শত বর্গ কিলোমিটার বনাঞ্চল পুড়িয়ে অপ্রতিরোধ্য সর্বগ্রাসী আগুন এখন সিডনির দোরগোড়ায়। এদের ভাষায় ""Catastrophic"", বাংলায় সম্ভবত সর্বনাশা। তারপরও মাত্র চারজনের মৃত্যু। অস্ট্রেলিয়ানরা হয়তোবা এই ""মাত্র"" বলাটা মেনে নেবে না। ওদের কাছে এটাই অনেক। দাবানলের সামনে লেখক। সৌজন্যে এখানে দাবানল যতই বড় হোক না কেন, মানুষ মৃত্যুর হার সাধারণত খুবই কম। বিশাল দেশ, বাংলাদেশের তুলনায় ৫২ গুণ বড়। দুই'শত বছর আগে ইংল্যান্ড থেকে মাত্র কয়েক জাহাজ মানুষ, আর কিছু চোর-বদমায়েশ নিয়ে এসে দেশটা দখল করে নিয়েছে। পরবর্তীতে তাদের বংশবদরা, আর যারা ভাগ্যান্বেষণে এসেছে, বিশেষ করে ইউরোপিয়ান অভিবাসিরা, তারাই আদিবাসী অস্ট্রেলিয়ানদের সম্পদ লুটে নিজেদের ভাগ্য গড়েছে। বাংলাদেশের লুটেরা ধনিক শ্রেণির সাথে তফাৎ এটুকুই, এরা আদিবাসিদের সম্পদ লুটছে, আর বাংলাদেশে লুটছে নিজ দেশি বাঙালিরাই। যাহোক মূল কথায় ফিরে যাই, অস্ট্রেলিয়ার জনসংখ্যা মাত্র আড়াই কোটি। পুরো দেশটাই ফাঁকা। যেখানে বৃষ্টি বাদল হয়, গাছপালা জন্মায়, বাকিটা বিরাণ লাল মাটির শুষ্কভূমি অথবা মরুভূমি। বেশি গরম পড়লে দাবানল শুরু হয়।অস্ট্রেলিয়ানরা মূলত শহরেই বাস করে। নব্বই ভাগ মানুষ শহরে বাস করে। আর যারা গ্রামে থাকে, বনবাদাড় পরিষ্কার করে শহরের মত আধুনিক সুযোগ-সুবিধার গ্রাম তৈরি করে। এখানে কেউ রাম-সীতা কিংবা রহিম বাদশা-রূপবানের মতো বনবাসে যায় না, বা যেতে হয় না। তবে ছুটি কাটানোর জন্য অনেকেই স্বল্প সময়ের জন্য বনবাসে যায়। বুঝেশুনেই যায়, নিরাপদ মনে করলেই যায়।বনের পাশে থাকাটা ঝুঁকিপূর্ণ এটা সত্যি, তবে আনন্দ অপরিসীম। গত বছর আমাদের পাশের বনে যখন আগুন লেগেছিলো, তিন দিনের জন্য তল্পিতল্পা গুছিয়ে পালাতে হয়েছিলো। ভাগ্যক্রমে আমাদের বাড়িঘর অক্ষত ছিলো। সেদিন ছিলো শনিবার, সাপ্তাহিক ছুটির দিন। সকালবেলাতেই ফায়ার ব্রিগেডের লোকজন এসে এলাকা ছেড়ে নিরাপদ আশ্রয়ে চলে যেতে বলে গেলো। বেশিরভাগ মানুষ, বিশেষ করে নারী ও শিশুরা নিরাপদ আশ্রয়ে চলে গেছে। আমরা অপেক্ষা করছি। সকাল পেরিয়ে দুপুর, তারপর বিকেল, সন্ধ্যা, তারপরও অপেক্ষা করছি। সন্ধ্যায় আগুন বাড়ির বেশ কাছাকাছি চলে এসেছে। আগুনের তীব্রতা অনুভব করছি। লেলিহান শিখা, কাছাকাছি যাওয়ার কোনো সুযোগ নেই। এক'শ মিটার দূরেও খোলা জায়গায় থাকা যাচ্ছে না। যতটুকু জানি, আগুনের কেন্দ্রে তাপমাত্রা আট'শ ডিগ্রিরও বেশি। একমাত্র রাস্তা, যেটা দিয়েই শুধু আমাদের এলাকা থেকে বের হওয়া যায়, তার পূর্ব পাশটা আগুনে পুড়ছে। যেকোনো সময় গাছগুলো পড়ে রাস্তা বন্ধ হয়ে যেতে পারে। তারপরও দেখছি, অপেক্ষা করছি। ফায়ার ব্রিগেডের কর্মীরা নিরলস চেষ্টা করছে আগুন বাগে আনতে। নাহলে রাস্তার এপারে আমাদের এলাকার বাড়িগুলো পুড়ে যাবে, আমরা দেখছি।একটা মজার কথা মনে পড়ে গেলো। শেষ মূহুর্তে সিদ্ধান্ত নিয়েছিলাম আর অপেক্ষা নয়, একটা কিছু করতে হবে। সহধর্মিনী আর বাচ্চাদের কাছে জানতে চাইলাম, ""রাস্তা অতিক্রম করে আগুন ধেয়ে আসলে নিরাপদ আশ্রয়ে যাওয়ার পথ থাকবে না। পেছনে বন, পাশে নদীর উপর যে ছোট্ট লোহার সাঁকো আছে সেটাও আগুনের উত্তাপে উত্তপ্ত হয়ে উঠবে। তোমরা রাজি থাকলে সাঁতরিয়ে নদী পেরিয়ে ওপারে যেতে পারি।"" সহধর্মিনী এক কথা, ""আগুনে পুড়ে মরবো, কিন্তু পানিতে নামবো না।"" তার ডুবে মরতেই নাকি বেশি ভয়। কি আর করা, শেষ মূহুর্তে সাঁকো পেরিয়েই নিরাপদ আশ্রয়ে সন্ধানে যেতে হয়েছিলো। একটা কথা অবশ্য বলা হয়নি, বহনযোগ্য সব জরুরি জিনিসপত্র আগে থেকেই দুটো গাড়িতে ভরে, গাড়িসহ নদীর ওপারে নিরাপদ জায়গায় রেখে এসেছিলাম।জাফিরুল হোসাইন অস্ট্রেলিয়ার নিউ সাউথ ওয়েলস প্রদেশের সাউথ ইস্টার্ন সিডনি লোকাল হেলথ ডিস্ট্রিক্ট-এর সিনিয়র অ্যানালিস্ট***********************************************************************************************************প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনও ধরনের দায় নেবে না।","7","https://bangla.dhakatribune.com/articles/opinion/page/7"
"1632474980-1048","https://bangla.dhakatribune.com/","মতামত","https://bangla.dhakatribune.com/articles/opinion","ঈদ-উল-আযহা, ফেসবুক এবং বিবিধ...","https://bangla.dhakatribune.com/opinion/2018/08/21/2243","বিতর্কের নয়, ঈদ হোক আনন্দের, সহমর্মিতার, সুস্থধারার।
কাউ-ফি নিয়ে হাউকাউ? থাকুন নিরাপদ... দূরত্বে!সেলফি তোলা ভালো। কুলফি খাওয়া আরও ভালো। কিন্তু কাউ-ফি? ঈদ-উল-আযহা এলেই শুরু হয় কুরবানির পশুটার সাথে সেলফি প্রতিযোগিতা। ট্রেন্ড নামক গড্ডালিকা প্রবাহে গা ভাসিয়ে গরুর সাথে সেলফি তুলে সামাজিক যোগাযোগ মাধ্যমে পোস্ট করার আগে, একটা মিনিট সময় নিন। ছবিটিতে নিজেকে এবং কুরবানির পশুটিকে আলাদাভাবে চিহ্নিত করেছেন তো? মৌসুমি পশু অধিকার রক্ষক! কিন্তু কাচ্চি?বছরের এই সময়টাই আমাদের মাংসাশী মন এই অবলা পশুদের জন্য নরম হয়ে আসে। আবেগি মন বড়ই উদ্ভট! সারা বছর কাচ্চি-সহ নানা রকম বিরিয়ানির জয়গান গাইলেও, কুরবানির সময় আমরা পশু অধিকার নিয়ে বিশেষভাবে সচেতন হয়ে পড়ি। ইশ! এই সচেতনতা যদি অতিথি পাখিদের দিকে বন্দুক উঁচানোর আগে আসতো? কিম্বা স্রেফ মজার ছলে পাশের বাসার কি রাস্তার কুকুরটাকে-বিড়ালটাকে কষ্ট দেয়ার সময়ও একটু ভাবতাম ওদের অধিকারের কথা! নিন কাচ্চির শপথ, কাচ্চি দিবেন ছেড়ে! আচ্ছা, আমি কি রাজু? কুরবানি শেষ করেই যদি আপনি ‘আইজ সারাদিনে আমি ম্যালা কাম করসি’  লিখে সারাদিনের যাবতীয় কাজের একটি ফর্দ তুলে ধরেন সামাজিক যোগাযোগ মাধ্যমে তাহলেই আপনি একজন রাজু। অবশ্যই লিখুন কি কি কামলা খাটলেন সারাদিন কিন্তু তার আগে, কুরবানি শেষে নিজের ঘরের আঙিনাটা ও এর আশপাশ পরিষ্কার-পরিচ্ছন্ন করেছেন তো? গরিব-দুস্থ, প্রতিবেশী-আত্মীয়-অনাত্মীয়ের হক আদায় করেছেন তো?  এবং কুরবানির ভিডিও...আল্লাহ নবী ইব্রাহিম (আঃ) কে নির্দেশ দিয়েছিলেন তাঁর সবচেয়ে প্রিয় বস্তুকে কুরবানি দিতে। স্রষ্টার হুকুম মানতেই সবচেয়ে প্রিয় পুত্র ইসমাইলকে (আঃ) কুরবানি দিতে রাজি হয়ে গেলেন। এরপরের ঘটনা আমাদের জানা।একটি কুরবানির পশু কতোটা গুরুত্বপূর্ণ তা বুঝতে হলে আমাদের আগে বুঝতে হবে কুরবানির পশু শুধুমাত্র খাবার হিসেবে বিবেচ্য নয়। মুসলমানদের জন্য তাকওয়ার মানদণ্ড হল কুরবানি। যে বস্তুটা প্রিয় হলো না, হয়তো হাট থেকে এনেই ফেলে রাখা হল অনাদরে, এরপর পশুটার প্রতি কুরবানির সময়ও ন্যূনতম সম্মান না দেখিয়ে ছবি তুললামম, ভিডিও করলাম। কুরবানির মূল উদ্দেশ্যই ব্যাহত হল এতে। প্রিয় বস্তু হলে কি এমনটা হত? আর রক্তের নদী? ২০১৬ সালে ঈদ-উল-আযহার দিন হওয়া বৃষ্টির পানি আর কুরবানির পশুর রক্তে সয়লাব হয়ে যায় শান্তিনগর মোড় আর মালিবাগ এলাকা। এই ছবি সামাজিক যোগাযোগ মাধ্যমে প্রকাশিত হতেই তৈরি হওয়া ত্রাস এতোটাই ভয়াবহ ছিল যে আন্তর্জাতিক গণমাধ্যমেও উঠে আসে এই খবর। আচ্ছা, গত বছর ভাইরাল হওয়া ছবিটার কথা খেয়াল আছে? রক্ত নদীর উপর দিয়ে দিব্যি দাঁড়িয়ে আছে ফুটফুটে একটা বাচ্চা মেয়ে। বেশ বিতর্কের সৃষ্টি হয়েছিল ছবিটা নিয়ে। শুধু স্থানীয় সংবাদ মাধ্যমেই নয়, আন্তর্জাতিক মাধ্যমেও। বলা হচ্ছিল বিবেক বর্জিত ফটোশপের কথাও। কিন্তু ছবিটি ফটোশপ ছিল না তা ছবিটির ফটোগ্রাফার নাসিফ ইমতিয়াজ নিজেই প্রমাণ দিয়েছিলেন। ছবিটি তোলা হয়েছিল নারায়ণগঞ্জে। বাজে 'ড্রেনেজ সিস্টেমে'র কারণে রক্তের নদী  সৃষ্টি নিয়ে সচেতনতা তৈরি করতে আর কুরবানির জন্য সুস্থ পরিবেশ নিশ্চিত করাই ছিল তাঁর ছবিটার উদ্দেশ্য। এ বছরও বৃষ্টি-বাদল আছে, 'ড্রেনেজ সিস্টেম' অদ্যাবধি ঠিক হল কি না হল তার অপেক্ষায় না থেকে কুরবানির সময়ে তৈরি হওয়া যাবতীয় বর্জ্য আসুন নিজ দায়িত্বেই পরিষ্কার করি,  ময়লা ফেলি নির্দিষ্ট স্থানে।বিতর্কের নয়, ঈদ হোক আনন্দের, সহমর্মিতার, সুস্থধারার।","8","https://bangla.dhakatribune.com/articles/opinion/page/8"
"1632474475-972","https://bangla.dhakatribune.com/","মতামত","https://bangla.dhakatribune.com/articles/opinion","ভাস্কর্য প্রশ্নে ইসলাম ও মুসলিম...","https://bangla.dhakatribune.com/opinion/2020/12/14/30147","বিতর্কটাকে আরও ধূমায়িত হওয়ার সুযোগ না দিয়ে আলেম উলামাদের সাথে বসে তাদের উত্থাপিত আপত্তিসমূহ ধৈর্য্য সহকারে শুনে এগুলো কতটুকু ধর্মীয় বিচারে উত্তীর্ণ আর কতটুকুই বা রাজনৈতিক উদ্দেশ্য প্রণোদিত তা নির্ধারণের বিষয়টি সক্রিয়ভাবে বিবেচনা করা দরকার
বিষয়টি অবশেষে আদালত পর্যন্ত গড়াল। বিতর্কটি শুধুই ভাস্কর্য নিয়ে হলে হয়তো এতটা উত্তাপ ছড়াত না। পরিস্থিতি এতটা উতপ্ত হওয়ার কারণ, নির্মীয়মাণ ভাস্কর্যটি বঙ্গবন্ধু শেখ মুজিবুর রহমানের, যিনি এ দেশটির স্থপতি। এ দেশের কোটি কোটি মানুষের জন্য ‘৭১-এ মুক্তির দূত হিসেবে আবির্ভূত হয়েছিলেন। তদীয় কন্যা জননেত্রী শেখ হাসিনা আজ দেশ পরিচালনা করছেন। বঙ্গবন্ধুর অসংখ্য গুণগ্রাহী এ উদ্যোগটিকে এই মুজিব বর্ষে তার স্মৃতিকে ভাস্কর করে রাখার একটি ক্ষুদ্র প্রয়াস হিসেবে দেখছেন। অন্যদিকে, এ দেশের আলেম-উলামাদের একটি বড় অংশ ভাস্কর্য নির্মাণকে অনৈসলামিক বিবেচনা করে এর কঠোর বিরোধিতায় নেমেছেন। শুরুতে বিবদমান দু’পক্ষের মধ্যে বিতর্কটা উতপ্ত বাক্য বিনিময় ও পাল্টা-পাল্টি মিছিল সমাবেশে সীমাবদ্ধ থাকলেও কুষ্টিয়ায় নির্মীয়মাণ বঙ্গবন্ধুর একটি ভাস্কর্যের অংশবিশেষ কে বা কারা রাতের অন্ধকারে ভেঙে ফেললে বিষয়টি একটি ভিন্ন মাত্রা লাভ করে। সারাদেশে নিন্দা ও প্রতিবাদের ঝড় ওঠে। আপনি খেয়াল করে থাকবেন, বিতর্কটিতে একাধারে ধর্মীয়, সাংস্কৃতিক ও রাজনৈতিক উপাদান যুক্ত হয়ে এক জটিল আকার ধারণ করেছে।আগেই যেমন বলেছি, চলমান বিতর্কের একটি স্পর্শকাতর দিক হল, এতে বঙ্গবন্ধুর নাম জড়িয়ে আছে। অন্যদিকে, এ দেশের সিংহভাগ মানুষ ইসলাম ধর্মাবলম্বী। তাদের উপর আলেম-উলামাদের গভীর প্রভাব রয়েছে। এ কারণে এর ধর্মীয় দিকটাও অত্যন্ত স্পর্শকাতর। একটি বিষয় আপনি লক্ষ্য করে থাকবেন, বিবাদমান দুটি পক্ষের কেউই ধর্মকে অগ্রাহ্য করে এগুতে চাচ্ছেন না। আলেম-উলামারা যখন কুরআন-হাদিস থেকে দলিল দিয়ে ভাস্কর্য নির্মাণকে অগ্রহণযোগ্য প্রমাণে ব্যস্ত, অন্যদিকে যারা ভাস্কর্য নির্মাণের পক্ষে জোরালো অবস্থান নিয়েছেন তারাও বিভিন্ন মুসলিম দেশে ভাস্কর্যের উপস্থিতির উদাহরণ টেনে বুঝানোর চেষ্টা করছেন, ইসলামের সাথে ভাস্কর্যের কোনো বিরোধ নেই।পুরো বিতর্কের একটি বড় অংশ জুড়ে রয়েছে এর ধর্মীয় দিকটা। আলেম উলামাদের মূল বক্তব্যটা কী? তারা মনে করছেন, বিষয়টির সাথে ইসলামের মৌলিক আকিদা-বিশ্বাসের প্রশ্ন জড়িয়ে আছে। ইসলামী বিশ্বাসের মূল স্তম্ভই হচ্ছে একাত্মবাদ। এখানে আল্লাহর সাথে কাউকে প্রত্যক্ষ বা পরোক্ষভাবে শরীক করাকে অমার্জনীয় অপরাধ হিসেবে বিবেচনা করা হয়। পবিত্র কুরআনে আল্লাহ পাকের ঘোষণা মোতাবেক তিনি যাকে চাইবেন, সব ধরনের অপরাধ মার্জনার বিষয়টি বিবেচনা করতে পারেন, কিন্তু শিরকের অপরাধ কোনো অবস্থায় মার্জনা করবেন না। রাসূল (সা:) আরব উপদ্বীপ থেকে মূর্তি পূজাকে সমূলে উৎপাটন করেন, যা বিগত ১৫ শ’ বছরে মুসলিম সমাজে কোনোভাবেই আর ফিরে আসতে পারেনি। আলেম উলামাদের দাবি, রাসূল (সা:) থেকে বর্ণিত একাধিক নির্ভরযোগ্য হাদিস থেকে মানুষ বা অন্য কোনো প্রাণীর ত্রিমাত্রিক ইমেজ তৈরি কঠোরভাবে নিষিদ্ধ হওয়ার প্রমাণ পাওয়া যায়। তাছাড়া, হাদিস থেকে এমন ইঙ্গিতও মিলে যে, পূর্ববর্তী নবীদের যুগে মূর্তি পূজার সূচনাটা ঘটেছিল অনুপ্রেরণা লাভের উদ্দেশ্যে জাতির গুণী ব্যক্তিদের ছবি টাঙানো বা ইমেজ তৈরির মাধ্যমে। এদিকে, ভাস্কর্য তৈরির বিরোধিতা দেশের সাংস্কৃতিক অঙ্গনে এবং শিল্পমনষ্ক মানুষের মধ্যে তীব্র প্রতিক্রিয়ার সৃষ্টি করেছে। তারা এটাকে শিল্প-সংস্কৃতির উপর একটি বড় ধরনের আঘাত হিসেবে দেখছেন। আধুনিক বিশ্বে ভাস্কর্যকে কেবল একটি অপরূপ শিল্পকর্ম হিসেবেই নয়, জনতার আবেগ-অনুভূতি, ইতিহাস-ঐতিহ্য কিংবা আদর্শিক-সামাজিক চিন্তা-চেতনা রূপায়ণের একটি গুরুত্বপূর্ণ বাহন হিসেবে বিবেচনা করা হয়। এটি হতে পারে ইতিহাসের কোনো গৌরবময় মুহূর্তের স্মারক, জাতির কোনো শ্রেষ্ঠ সন্তানের স্মৃতিফলক কিংবা ক্ষেত্রবিশেষে কোনো ধর্মীয় দেব-দেবীর প্রতিমূর্তি। অধুনা মুসলিম বিশ্বের অনেক দেশেই জাতীয় ইতিহাসের বরেণ্য ব্যক্তিদের ভাস্কর্যের উপস্থিতির রিপোর্ট পাওয়া যায়। এদের মধ্যে আছেন তুরস্কের কামাল আতাতুর্ক, পাকিস্তানের কায়েদে আজম মোহাম্মদ আলী জিন্নাহ, ইরানের আয়াতুল্লাহ খোমেনি, মিশরের জামাল আব্দুল নাসের, ইরাকের সাদ্দাম হোসেন এবং প্রয়াত মুসলিম মনীষীদের মধ্যে আল্লামা ইকবাল, আবুল কাশেম ফেরদৌসী, জালালুদ্দিন রুমি প্রমুখ। এখানে প্রাসঙ্গিকভাবে যে বিষয়টি আসে তা হল, এসব দেশের কোথাও কি জাতীয় বীর বা মনিষীদের এসব ভাস্কর্য মূর্তির ন্যায় পূজিত হচ্ছে কিংবা নিকট বা দূর ভবিষ্যতে পূজিত হওয়ার আদৌ কোনো সম্ভাবনা আছে? এ দেশের ক্ষেত্রে প্রশ্নটি বিশেষভাব প্রণিধানযোগ্য একারণে যে, বঙ্গবন্ধু শেখ মুজিবুর রহমান এদেশটির স্থপতি এবং বিবিসির মত সংবাদ মাধ্যমের জনমত জরিপে হাজার বছরের শ্রেষ্ঠ বাঙালি হিসেবে নির্বাচিত হয়েছেন। এটি যদি মুসলিম সমাজ না হয়ে ভিন্নতর সমাজ হতো, তা হলে অনেকেই হয়তোবা তাকে রীতিমত দেবতা জ্ঞান করে পূজা করত। এখানে, একটি বিষয় আপনি লক্ষ্য করে থাকবেন, মুসলিম বিশ্বে উপরে উল্লিখিত ভাস্কর্যসমূহের বেশিরভাগই নির্মিত হয়েছে, মুসলিম রেনেসাঁর সময়কালে জাতীয় বীর/মনীষীদের সম্মানে/স্মরণে, যখন বিভিন্ন মুসলিম জাতিগোষ্ঠী পশ্চিমাদের বিরুদ্ধে দীর্ঘ সংগ্রাম করে সাম্রাজ্যবাদী শক্তির পরাধীনতার নিগড় থেকে সবে মুক্তি পেয়েছে কিংবা সর্বশক্তি দিয়ে লড়াই করে সাম্রাজ্যবাদী শক্তির হাত থেকে নিজেদের স্বাধীনতা কোনো রকমে রক্ষা করতে সক্ষম হয়েছে। দীর্ঘদিন পশ্চিমা শক্তির অধীণে থাকার ফলে কিংবা অর্থনৈতিক, সামারিক ও রাজনৈতিক পরিমন্ডলে পশ্চিমারা অধিকতর শক্তিশালী হওয়ায় একদিকে আমরা যেমন তাদের সাহচর্যে আধুনিক বিজ্ঞান ও প্রযুক্তি জ্ঞানে সমৃদ্ধ হয়েছি, অন্যদিকে সব বিষয়ে তাদেরকে মডেল হিসেবে গণ্য করে তাদেরকে অনুকরণ করার একটি প্রবণতাও আমাদের অনেকের মধ্যে জন্ম নিয়েছে। ভাস্কর্যের ক্ষেত্রেও তেমন কিছু ঘটেছে বা ঘটছে, তেমনটি আমি বলতে চাচ্ছি না। তবে, আপনি আপনি একটু খেয়াল করে দেখুন তো, ইসলামের ইতিহাসের সোনালী অধ্যায়ে যখন ইসলাম বিশ্বশক্তি হিসেবে স্বমহিমায় বিরাজমান ছিল, সে সময়কার মুসলিম জাতির জগদ্বিখ্যাত ব্যক্তিদের ভাস্কর্য নির্মাণের কোনো উদাহরণ দেখা যায় কি? সে রকম হলে, আজকে খলিফা উমর (রা:), সেনানায়ক খালেদ বিন ওয়ালিদ (রা:), সেনানায়ক তারিক বিন জিয়াদ, খলিফা হারুনুর রশীদ, সুলতান মাহমুদ, সম্রাট বাবর, সম্রাট আকবর কিংবা সম্রাট আওরঙ্গজেবের মতো ব্যক্তিদের অনেক ভাস্কর্য মুসলিম বিশ্বের আনাচে-কানাচে শোভা পেত। ক্রুসেড বীর সালাহউদ্দিন আইয়ুবীর একটি ভাস্কর্যের রিপোর্ট এসেছে, তবে এটি নির্মিত হয়েছে হালে প্রয়াত সিরিয়ান প্রেসিডেন্ট হাফিজ আল আসাদের সময়কালে।তাহলে কি ইসলামী সংস্কৃতি স্থাপত্য-কলার বিরোধী। ব্যাপারটি তেমন নয়। ইসলামের ইতিহাস জুড়ে স্থাপত্য কলা শাসককূলের পৃষ্ঠেপোষকতায় বিকশিত হয়েছে ভিন্ন আঙ্গিকে... মূলত মসজিদ-মিনার, দুর্গ, প্রাসাদ, সমাধি সৌধ ইত্যাদির মাধ্যমে। এসবের মধ্য দিয়ে মুসলিম স্থাপত্য কলার একটি নিজস্ব শৈলী গড়ে ওঠে। এমনকি, এ ধরনের কিছু স্থাপত্য-কর্ম বিশ্ব ঐতিহ্যের অমর কীর্তি হিসেবেও স্থান লাভ করেছে। স্পেনের আল হামরা, আফগানিস্তানের জামের মিনার, আগ্রার তাজমহল, দিল্লির কুতুব মিনার উল্লেখযোগ্য কয়েকটি উদাহরণ। দিল্লির কুতুব মিনার ভারতবর্ষের প্রথম স্বাধীন মুসলিম সুলতান কুতুব উদ্দিন আইবেকের স্মারক হিসেবে ৮০০ বছর ধরে স্বমহিমায় মাথা উঁচু করে দাঁড়িয়ে আছে। বাহাদুর শাহ পার্কে ১৮৫৭ সালের সিপাহী বিদ্রোহের স্মরণে নির্মিত স্মৃতিসৌধ, পাকিস্তানের লাহোরে ঐতিহাসিক লাহোর প্রস্তাবের স্মারক হিসেবে নির্মিত মিনার-এ-পাকিস্তান, বাংলাদেশে ‘৫২-এর ভাষা আন্দোলনের শহীদদের স্মরণে নির্মিত শহীদ মিনার এবং স্বাধীনতা যুদ্ধের শহীদদের স্মৃতির উদ্দেশ্যে নিবেদিত জাতীয় স্মৃতিসৌধ সাম্প্রতিক সময়ের কয়েকটি দৃষ্টান্ত।ভাস্কর্য নিয়ে সৃষ্ট বিতর্কটি বিশেষ উত্তাপ ছড়ানোর আরেকটি কারণ সম্ভবত এর রাজনৈতিক উপাদান। এদেশে ধর্মীয় বিষয়ে দল-মত নির্বিশেষে সবাই আলেম-উলামাদের বক্তব্যকে গুরুত্ব দিয়ে থাকেন। সমস্যা দেখা দেয়, যখন এখানে কোনো রূপ রাজনৈতিক যোগ-সাজশ কাজ করছে বলে অনুমিত হয়। এ রকম সন্দেহ দেখা দেওয়ার কারণ, যারা ভাস্কর্যের বিরোধিতায় সোচ্চার তাদের অনেকেই সরাসরি রাজনীতিতে জড়িত। কেউ কেউ এমনও ভাবছেন, উনারা এক বা একাধিক বড় দলের হয়ে মাঠে নেমেছেন। বিষয়টির ধর্মীয় দিকটি গ্রহণযোগ্যভাবে তুলে ধরতে চাইলে আলেম উলামাদের এ সন্দেহটি অপনোদন করতে হবে। যে সব বরেণ্য আলেম-উলামা রাজনীতিতে সক্রিয় নন, তারা এক্ষেত্রে গুরুত্বপূর্ণ ভূমিকা রাখতে পারেন। অন্যদিকে, বঙ্গবন্ধুকে সব ধনের ঊর্ধ্বে রাখা আমাদের প্রায়োরিটি হওয়া উচিৎ। আমরা জানি, তিনি একজন ধর্মপরায়ণ মুসলিম ছিলেন। তদীয় কন্যা মাননীয়া প্রধানমন্ত্রীও নিয়মিত ধর্মীয় আচার-অনুষ্ঠান পালন করেন বলে আমরা জানি। তার স্মৃতি চির-জাগরুক রাখার জন্য তার সম্মানে একটি স্মৃতিস্তম্ভ নির্মাণ যেমন গুরুত্বপূর্ণ, তাকে অবিতর্কিত রাখা এবং একজন মুসলিম হিসেবে আমরা যে কাজ করলে তার আত্মা শান্তি পাবে সেটার প্রতিও গুরুত্বারোপ করা জরুরি। কাজেই, নীতি-নির্ধারকদের বিতর্কটাকে আরও ধূমায়িত হওয়ার সুযোগ না দিয়ে আলেম উলামাদের সাথে বসে তাদের উত্থাপিত আপত্তিসমূহ ধৈর্য্য সহকারে শুনে এগুলো কতটুকু ধর্মীয় বিচারে উত্তীর্ণ আর কতটুকুই বা রাজনৈতিক উদ্দেশ্য প্রণোদিত তা নির্ধারণের বিষয়টি সক্রিয়ভাবে বিবেচনা করা দরকার।সবাই ভাল থাকুন।ড. মুহম্মদ দিদারে আলম মুহসিন, অধ্যাপক, ফার্মেসি বিভাগ, জাহাঙ্গীরনগর বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","4","https://bangla.dhakatribune.com/articles/opinion/page/4"
"1632475118-1067","https://bangla.dhakatribune.com/","মতামত","https://bangla.dhakatribune.com/articles/opinion","লকডাউন কেন মরণফাঁদ?","https://bangla.dhakatribune.com/opinion/2021/04/04/33396","লকডাউন গরীবের ঘোড়ার রোগের মত ব্যাপার আমাদের জন্য
লকডাউনের উদ্দেশ্য হচ্ছে হাসপাতালের ওপর রোগীর চাপ কমানো। বাংলাদেশের জনসংখ্য ১৭০ মিলিয়ন। কোভিডের চিকিৎসা মূলত ঢাকাকেন্দ্রিক। যে কয়টি আইসিইউ ছিল সেগুলো ইতোমধ্যে ভর্তি হয়ে গেছে। গত এক বছরে নতুন চিকিৎসা সেন্টার তৈরি করা হয়নি, বরং সংকুচিত করা হয়েছিল। এ অবস্থায় লকডাউন দিয়ে আমরা কি অর্জন করতে চাচ্ছি?মনে রাখা দরকার- গতবারের ৬৬ দিনের লকডাউনের কারণে দেশের প্রায় ৪ কোটি মানুষ দারিদ্র সীমার নীচে চলে গেছে। অর্থাৎ ~২০% থেকে এখন ~৪২% এ এসেছে। ঢাকাতে প্রায় ৬৮ ভাগ মানুষ চাকরি হারিয়েছিল।লকডাউন- অস্ট্রেলিয়া মডেলগত সপ্তাহে ব্রিজবেনে ৩ দিনের লকডাউন ছিল একটি পজিটিভ কেইস ধরা পড়ার কারণে। লকডাউন দিয়ে ৩০ হাজারের মত টেস্ট করেছে ওই রোগীটি যেখানে যেখানে চলাফেরা করেছিল। অস্ট্রেলিয়া ডাটাভিত্তিক সিদ্ধান্ত নেয়। প্রত্যেক স্টেটে পর্যাপ্ত ( হাজার হাজার) আইসিইউ বেড তৈরি রেখেছে। অস্ট্রেলিয়ার জনগণ তাদের হেলথ সিস্টেমের ওপর আস্থা রাখে। তাই সিংহভাগ লকডাউন সমর্থন করে। আমাদের দেশে পলিসিমেকাররা কথা কথায় অস্ট্রেলিয়া, ইউকের উদাহরণ তুলে ধরেন। এসব আপেলের সাথে কমলালেবুর সাথে তুলনা করার মত যুক্তি।দেশের প্রেক্ষাপটে কিছু বাস্তবতা১. বাংলাদেশে হেলথ সেক্টরে তথ্যের ভিত্তি সিদ্ধান্ত নেয়া হয় না। ইমোশনের ভিত্তিতে সব সিদ্ধান্ত আসে। অন্যসব উন্নত দেশে কী হচ্ছে তা পত্রিকায় বা টিভিতে দেখে কয়েকজন পলিসিমেকার সরকারকে সিদ্ধান্ত নিতে বলেন। দুই একজন ছাড়া এসব পলিসিমেকারদের রিসার্চের ক্ষেত্রে ব্যক্তিগত তেমন ট্রেক রেকর্ড নেই যদিও তারা প্রফেসর লেভেলের। সরকারের গুরুত্বপূর্ণ পজিশনে থেকেও রিসার্চকে প্রায় অবজ্ঞার লেভেলে পৌছানোর দায় তারা এড়াতে পারেন না।২. লকডাউন অনির্দিষ্টকালের জন্য স্থায়ী হতে পারে যৌক্তিকভাবে। করোনার টেস্ট পজিটিভ হওয়ার হার বাড়ছে। লকডাউন দিলেও তা সহসা কমার কোন সম্ভাবনা নেই। গতবারের লকডাউনের সময় করোনার হার বেড়েছিল, কমেনি। এবারও সম্ভবত তাই হবে। যদি করোনার গতি-প্রকৃতির ওপর সিদ্ধান্ত নেয়া হয় তবে ঈদের কিছুদিন আগে হয়ত বাধ্য হয়ে খুলে দিতে পারে; তা ব্যবসার কারণে (ঈদ ইকোনোমি অনেক বড় একটি ইস্যু), করোনার কারণে নয়।৩. সরকার গার্মেস্ট-শিল্প কারখানা খোলা রাখতে চাচ্ছে। মনে রাখতে হবে এই সেক্টর অনেক বড়, লক্ষ লক্ষ মানুষ কাজ করে। এরা স্বাস্থ্য সচেতনতা মানে না । ইন্ড্রাস্ট্রিও তা মানে না। এটা অনেকটা সরকারি ভাউচার বানানোর মত ব্যাপার। সব ঠিকঠাক কাগজে কলমে, বাস্তবে নয়। তাই করোনার প্রকোপ সহসা কমার সম্ভাবনা আপাতত নেই, অন্তত আগামী এক সপ্তাহের লকডাউনে।৪. লকডাউনের কারনে অন্যান্য রোগীরা চিকিৎসা সেবা থেকে বঞ্চিত হয়।৫. অভাব-অনটন, হতাশার কারণে সুইসাইড রেট বাড়ার পাশাপাশি খুন-খারাবি, চুরি-ডাকাতিও বেড়ে যাওয়ার সম্ভাবনা রয়েছে।এবারের লকডাউন কেন মানুষ মানবে না?আশ্চার্যজনক হলে সত্য যে গতবারের মত এবার দেশে করোনাভীতি নেই, স্টিগমাও তেমন নেই। এখন করোনার লাশের জানাজা মানুষজন মাস্ক ছাড়াও অ্যাটেন্ড করে। এটা বাস্তবতা। আমি নিজেও এমন কিছু জানাজায় শরিক হতে পেরেছিলাম। রমজানের সময় মসজিদ বন্ধ করার সিদ্ধান্ত নিলে আন্দোলনেনামতে পারে সাধারন মুসল্লিরা। জিনিস-পত্রের দাম আকাশ ছোঁয়া। এরপর তারারি পড়তে পারবে না। এটা ইমানদার মানুষরা মানবে না। কমিউনিটির লেভেলের কাজ করার কারণে এমন এই অনুভূতি তৈরি হয়েছে।লকডাউন অকার্যকর হলেও সাপ্লাই চেইন ভেঙে পড়বে। এতে কৃষিক্ষেত্রে বিপর্যয় নেমে আসতে পারে। এর সাথে যদি প্রাকৃতিক দূর্যোগ হয় তবে পরিস্থিতি ভয়ানক আকার ধারণ করতে পারে। তাই বাংলাদেশের প্রেক্ষাপটেই সিদ্ধান্ত নিতে হবে, উন্নত দেশের মত পলিসি এদেশে কাজ করে না। দেশের জন্য দূর্ভাগ্যের বিষয় হচ্ছে যে তারা যোগ্য পলিসিমেকার তৈরি করতে পারেনি, সেই পরিবেশও তৈরি করতে ব্যর্থ হয়েছে গত ৫০ বছরে।মাছ ধরার জাল ফেলতে পরিশ্রম হলেও ছেঁড়া ফিকে জাল দিয়ে মাছ ধরা যায় না। বাংলাদেশের সিস্টেমগুলোতে বড় রকমের ছেঁড়া। তাই লকডাউন গরীবের ঘোড়ার রোগের মত ব্যাপার আমাদের জন্য।ড মোহাম্মাদ সরোয়ার হোসেন; জনস্বাস্থ্য গবেষক এবং নির্বাহী পরিচালক, বায়োমেডিকেল রিসার্চ ফাউন্ডেশন, বাংলাদেশ;  সহযোগী অধ্যাপক, ইন্ডিপেন্ডেন্ট ইউনিভার্সিটি","","https://bangla.dhakatribune.com/articles/opinion/page/2"
"1632474377-953","https://bangla.dhakatribune.com/","মতামত","https://bangla.dhakatribune.com/articles/opinion","স্মরণ করছি ৭ জুনের ৬ দফা দিবসকে","https://bangla.dhakatribune.com/opinion/2020/06/07/24046","১৯৬৫ সালে ভারতের সাথে লড়াইয়ে গো-হারার পর ১৯৬৬ সালের প্রথমদিকে আয়ূব খান পাকিস্তানের শীর্ষস্থানীয় সকল নেতাকে এক গোল-টেবিল বৈঠকে আহ্বান জানায়
সেদিন ছিল ৭ জুন, ১৯৬৬। ১৯৬৬ সালের ১৫৮তম দিন মঙ্গলবার। আজ থেকে ৫৪ বছর আগের ঘটনা। আমি তখন বিশ্ববিদ্যালয়ের দ্বিতীয় বর্ষের ছাত্র, ফজলুল হক মুসলিম হলের বাসিন্দা এবং হল সংসদের নির্বাচিত প্রতিনিধি। গুগল ও উইকিপিডিয়া ঘেঁটে ওই বিশেষ দিনে বাংলাদেশে কী ঘটেছিল তার বিন্দুমাত্র নিশানা পাইনি। অথচ বাঙালি জাতির ইতিহাসে তা ছিল এক দিক পরিবর্তনের লগ্ন। অন্তত, আমরা ক’জন পাকিস্তানের সাথে সম্পর্ক ছিন্ন করে স্বাধীন বাংলাদেশ প্রতিষ্ঠার দ্ব্যর্থহীন সিদ্ধান্ত ও শপথ নিয়েছিলাম। সেদিনের অনেকেই বেঁচে নাই। বেঁচে নাই আবদুর রাজ্জাক, শেখ ফজলুল হক মনি, এনতাজ আলী, লুৎফুল হাই সাচ্চু, মজহারুল হক বাকি, আবদুল কুদ্দুস মাখন। বেঁচে আছেন আল আমিন চৌধুরী, তোফায়েল আহমদ, সিরাজুল আলম খান, নূরে আলম সিদ্দিকী, খন্দকার মোশাররফ হোসেন, আহমেদ জামিল ইব্রাহিম, খালেক, মনির, শেখ সেলিম আর আবদুল মান্নান চৌধুরী। বঙ্গবন্ধু তখন জেলে। ১৯৬৬ সালের ৮ মে তারিখ থেকে তিনি জেলে। তার অপরাধ তিনি পূর্ণাঙ্গ স্বায়ত্বশাসনের জন্য ছয় দফা প্রস্তাব পেশ করেছেন, যা চার মাস সময়ের মধ্যে অভূতপূর্ব জনপ্রিয়তা অর্জন করেছিল। তার প্রস্তাবিত ৬ দফার দাবীগুলো ছিল নিম্মরূপলাহোরে সাবজেক্ট কমিটির বৈঠকে ১৯৬৬ সালের ৫ ফেব্রুয়ারি আনুষ্ঠানিভাবে শেখ মুজিবুর রহমান ছয় দফা পেশ করেন। প্রস্তাব-১ শাসনতান্ত্রিক কাঠামো ও রাষ্ট্রীয় পদ্ধতি ১. দেশের শাসনতান্ত্রিক কাঠামো এমন হতে হবে যেখানে পাকিস্তান হবে একটি ফেডারেশনভিত্তিক রাষ্ট্রসংঘ এবং তার ভিত্তি হবে লাহোর প্রস্তাব। সরকার হবে পার্লামেন্টারি পদ্ধতির। সর্বজনীন ভোটে নির্বাচিত পার্লামেন্ট হবে সার্বভৌম। প্রস্তাব-২ শাসনতান্ত্রিক কাঠামো ও রাষ্ট্রীয় পদ্ধতি২. কেন্দ্রীয় সরকারের ক্ষমতা কেবলমাত্র দু’টি ক্ষেত্রে সীমাবদ্ধ থাকবে, যথা দেশরক্ষা ও বৈদেশিক নীতি। অবশিষ্ট সকল বিষয়ে রাষ্ট্রগুলোর ক্ষমতা থাকবে নিরঙ্কুশ। প্রস্তাব-৩ মুদ্রা বা অর্থ সম্পর্কীয় ক্ষমতা ৩. মুদ্রার ব্যাপারে নিম্মলিখিত দু’টির যেকোন একটি প্রস্তাব গ্রহণ করা যেতে পারে-ক. সমগ্র দেশের জন্য দুটি পৃথক অথচ অবাধ বিনিময়যোগ্য মুদ্রা চালু থাকবে। খ. সমগ্র দেশের জন্য কেবল একটি মুদ্রা চালু থাকতে পারে। তবে সেক্ষেত্রে শাসনতন্ত্র ব্যবস্থা থাকতে হবে যে, পূর্ব পাকিস্তান থেকে পশ্চিম পাকিস্তানে অর্থ পাচার বন্ধ করতে হবে। এ ক্ষেত্রে পূর্ব পাকিস্তান পৃথক ব্যাংকিং রিজার্ভের ব্যবস্থা করতে হবে এবং পূর্ব পাকিস্তানের জন্য আর্থিক বা অর্থনৈতিক নীতি প্রবর্তন করতে  হবে। প্রস্তাব-৪ রাজস্ব, করা বা শুল্ক সম্বন্ধীয় ক্ষমতা ৪. ফেডারেশনের অঙ্গ রাষ্ট্রগুলোর কর বা শুল্ক ধার্যের ব্যাপারে সার্বভৌম ক্ষমতা থাকবে। কেন্দ্রীয় সরকারের কর ধার্যের ক্ষমতা থাকবে না। তার প্রয়োজনীয় ব্যয় নির্বাহের জন্য অঙ্গরাষ্ট্রের রাজস্বের একটি অংশ কেন্দ্রীয় সরকারের প্রাপ্য হবে। অঙ্গরাষ্ট্রগুলোর সকল করের শতকরা একই হারে আদায়কৃত অংশ দিয়ে কেন্দ্রীয় সরকারের তহবিল গঠিত হবে। প্রস্তাব-৫ বৈদেশিক বাণিজ্য বিষয়ক ক্ষমতা ৫. ক. ফেডারেশনভুক্ত প্রতিটি রাষ্ট্রের বহিঃবাণিজ্যকে পৃথক হিসাব করতে হবে। খ. বহিঃবাণিজ্যির মাধ্যমে অর্জিত বৈদেশিক মুদ্রা অঙ্গ রাষ্টগুলোর এখতিয়ারাধীন থাকবে। গ. কেন্দ্রের জন্য প্রয়োজনীয় বৈদেশিক মুদ্রার চাহিদা সমান হারে অথবা সর্বসম্মত কোন হারে অঙ্গরাষ্ট্র মিটাবে। ঘ. অঙ্গরাষ্ট্রগুলোর মধ্যে দেশজ দ্রব্যাদির চলাচলের ক্ষেত্রে শুল্ক বা কর জাতীয় কোন বাধা-নিষেধ থাকবে না। ঙ. শাসনতন্ত্রে অঙ্গরাষ্ট্রগুলোকে বিদেশে নিজ নিজ বাণিজ্য প্রতিনিধি প্রেরণ এবং স্ব-স্বার্থে বাণিজ্যিক চুক্তি সম্পাদনের ক্ষমতা দিতে হবে। প্রস্তাব-৬ আঞ্চলিক সেনাবাহিনী গঠনের ক্ষমতা ৬. আঞ্চলিক সংহতি ও শাসনতন্ত্র রক্ষার জন্য শাসনতন্ত্র অঙ্গ রাষ্ট্রগুলোকে স্বীয় কর্তৃত্বাধীনে আধা সামরিক বা আঞ্চলিক সেনাবাহিনী গঠন ও রাখার ক্ষমতা দিতে হবে। স্পষ্টতঃ ৬ দফা দেওয়া হয়েছিল পূর্ব ও পাকিস্তানের মধ্যে সামগ্রিক বৈষম্য নিরসনের জন্য যা ছিল আমাদের ম্যাগনা কার্টা, বঙ্গবন্ধুর ভাষায়-আমাদের বাঁচার দাবী। এই দাবীগুলো নিয়ে তিনি মাঝে মাঝে নিকটজনের কাছে আলাপ করলেও স্বাধীনতার প্রশ্নটি আকারে ইঙ্গিতে বা অসম্পূর্ণ বাক্যে যেমন “সেতু দিলাম” এর মধ্যে ফুটে উঠত। সেই সেতু ধরেই দেশ এগিয়ে গেল, জাতি এগিয়ে গেল। কারাবন্দি শেখ মুজিবের নির্দেশেই ৭ জুনকে ছয় দফা দিবস হিসেবে পালনের সিদ্ধান্ত ছিল আওয়ামী লীগের কেন্দ্রীয় কার্যকরী কমিটির। সিদ্ধান্ত বাস্তবায়নে এগিয়ে এল আওয়ামী লীগ, যুবনেতা ও ছাত্রলীগ। ছাত্রলীগের সহযোগী হিসাবে শিল্প ও সাহিত্য সংঘ ক্রিয়াশীল ছিল। নির্যাতনে অতিষ্ঠ ছাত্রলীগ বা ছয় দফার সৈনিকদের বিকল্প সংগঠন ছিল এই শিল্প ও সাহিত্য সংঘ। একাধিক গোপন সংগঠন ক্রিয়াশীল ছিল। যার মধ্যে ছিল অপূর্ব সংসদ কিংবা স্বাধীন বাংলা বিপ্লবী পরিষদ। আর ছিল বাংলাদেশ লিবারেশন ফ্রন্ট-যার জন্ম হয়েছিল শেখ মুজিবের হাতে ১৯৬১ সালে। ১৯৬১ সালেই শেখ মুজিব স্বাধীনতার চূড়ান্ত সিদ্ধান্ত নিয়ে তা প্রকাশ্যে নিয়ে আসেন এক লিফলেটের মাধ্যমে। এই লিফলেট তিনি নিজেই ইংরেজীতে প্রনয়ণ করেন; নিজেই প্রেসে গিয়ে মুদ্রিত করে ছাত্রলীগের তদানিন্তন সভাপতি শাহ মোয়াজ্জেমকে দিয়ে দূতাবাসগুলোতে বিতরণের ব্যবস্থা নেন। সামরিক শাসনের মধ্যে দূতাবাসের গেইটে লিফলেট ছোড়ার মত দুঃসাহসিক কাজটির সাথে শেখ মনি জড়িত থাকলেও সিরাজুল আলম খান ও আরো অনেকে সেগুলো বিশ্ববিদ্যালয়ের হলে হলে বিতরণ করেন। জেলা শহরে বিতরনকারিদের মধ্যে যারা বেঁচে আছেন তারা হলেন আবদুল মান্নান চৌধুরী, আমির হোসেন আমু ও তোফায়েল আহমেদ। ইংরেজীতে লেখা এই লিফলেট এর ভাষ্য নিয়ে আমার পরিস্কার ধারনা ছিল না। পরিস্কার ধারণা হলো ৭ জুন ১৯৬৬ সালকে ঘিরে। ১৯৬১ সালে এই কাজের অভিযাত্রী শাহ মোয়াজ্জেম হোসেন এই ঝুঁকিপূর্ণ ও দুঃসাহসিক কাজটি করতে অপারগতা প্রকাশ করলে সংগঠনের নাম ও দায়িত্বে পরিবর্তন আনেন শেখ মুজিব। সংগঠনের নাম বদলিয়ে রাখা হয় বাংলাদেশ লিবারেশন ফ্রন্ট (বিএলএফ) সাবেক নাম ছিল ইষ্ট বেঙ্গল লিবারেশন ফ্রন্ট (ইবিএলএফ)। বিএলএফ এর এক ব্যাপক ও সফল প্রয়াস হলো ৭ জুনের দেশব্যাপী হরতাল। আগেই বলেছি কারাবন্দি শেখ মুজিবের নির্দেশে সেদিনের হরতালে সারা দেশ কাঁপিয়ে দেওয়া হয়েছিল এবং সশস্ত্র অভ্যূত্থ্যানের আবহ সৃষ্টি করেছিল। সে পর্যায়ে আসার আগে আরও কিছু প্রাসঙ্গিক আলোচনা বাঞ্ছনীয়। উইকিপিডিয়ার বর্ণনায় আছে যে স্বামী স্ত্রী রবাট ও জোয়ান ওয়ালিক ৭ জুন উড়োজাহাজে করে ৫দিন ৬ ঘণ্টা, ১৬ মিনিট ও ৪০ সেকেন্ডে বিশ্ব পরিক্রমা সমাপ্ত করেন। আরও কিছু বিবৃত আছে যা ইতিহাসে এত গুরুত্ব বহনকারি নয়। অতি গুরুত্ববাহি ঘটনাটি যথা ৭ জুনের হরতাল ইতিহাসে অনুল্লেখ রয়ে গেল বলেই অন্তত নতুন প্রজন্মের জন্য আমাকে আজকে কলম ধরতে হলো। তাই লিখছি-১৯৬৫ সালে ভারতের সাথে লড়াইয়ে গো-হারার পর ১৯৬৬ সালের প্রথমদিকে আয়ূব খান পাকিস্তানের শীর্ষস্থানীয় সকল নেতাকে এক গোল-টেবিল বৈঠকে আহ্বান জানায়। শেখ মুজিবও সে গোল টেবিলে যোগ দেন। সাধারণের অগোচরে তো বটেই, আওয়ামী লীগের বহু নেতা কর্মীর অগোচরে তিনি এক টুকরা কাগজ নিয়ে লাহোরে হাজির হন। এই কাগজে ঐতিহাসিক ছয় দফা লিপিবদ্ধ ছিল। গোল-টেবিল বৈঠকে পূর্ব-পাকিস্তানের প্রতিরক্ষা ও স্বায়ত্বশাসনের কথা বলতে গিয়ে তিনি বাঁধাগ্রস্ত হন। কিন্তু “বঙ্গশার্দুল” মুজিব সেই লাহোরে পাকিস্তানীদের নাকের ডগায় পাকিস্তানের মরণ বান ছয় দফা পেশ করেছিলেন। পাকিস্তানীরা তাকে মেরে ফেলার ষড়যন্ত্র করে, কিন্তু সুকৌশলে তিনি করাচী হয়ে ঢাকায় ফিরে আসেন। এই ছয় দফাই পরবর্তীতে “বাঙ্গালী মুক্তি সনদ” বলে বিবেচিত হলো। কাগজে-কলমে কিংবা আনুষ্ঠানিক বিবৃতিতে ছয়টি দফা লিপিবদ্ধ থাকলেও আসলে তা ছিল এক দফা। শেখ মুজিব ঘনিষ্ঠজনদের বলতেন ছয় দফা মানে “কবে যাবা, কত দিবা, কবে দিবা।” তিনি দু-হাতের ছয়টি আঙ্গুলকে দেখিয়ে পাঁচ আঙ্গুল বিশিষ্ট হাতটি সরিয়ে বলতেন- এ হোল এক দফা (অর্থাৎ স্বাধীনতা)। আমাদের অনেক নেতা তা বুঝতে ভুল করলেও পাকিস্তানের আয়ুব খান, তার সুবেদার মোনেম খান, খান আব্দুল কাইউম, মওদুদী, ভুট্রো বা গোলামের যমদের তা বুঝতে বাকি রইল না বলেই তারা আইয়ুব খানের মতোই কথা বলতে শুরু করে। ছয় দফার জনপ্রিয়তায় শঙ্কিত আইয়ুবের সুবেদার মোনেম খান ১৯৬৬ সালের ফেব্রুয়ারি থেকে শুরু করে আওয়ামী লীগ ও ছাত্রলীগের উপরে নির্যাতন চালাতে শুরু করে। নির্যাতনের মাত্রা ও ছয় দফার জনপ্রিয়তার মাঝে একটি ধনাত্মকসহ সম্পর্কও লক্ষ্য করা যায়। এই সময়ে পূর্ব পাকিস্তানে একমাত্র মোজাফফর ন্যাপ ও ছাত্র ইউনিয়ন (মতিয়া গ্রুপ) ছাড়া অন্য কেউ এই ছয় দফাকে আমল দেয়নি। পক্ষান্তরে আয়ূব-মোনেমের সাথে কণ্ঠ মিলিয়ে স্থানীয় নেতাদের অনেকেই ছয় দফা সি-আই’এর ষড়যন্ত্র বলে আখ্যায়িত করে। এই আন্দোলনকে দুর্বল কিংবা বিনষ্ঠ করতে তারা “মাছ তাড়ুয়ার” ভুমিকা নেয় এবং কোনো প্রকার প্রস্তুতি ও সাংগঠনিক তৎপরতা ছাড়াই “আসসালামু আলাইমুমের’ পর “স্বাধীন জন গণতান্ত্রিক পূর্ব বাংলা”, স্বাধীন পূর্ব পাকিস্তান বা যুক্ত বাংলা আন্দোলনের কথা সম্বলিত কিছু বক্তব্য ও লিফলেট বাজারে ছেড়ে দেয়। অব্যাহত নির্যাতন ও প্রতিরোধের মুখেও শেখ মুজিব ছয় দফার দাবী নিয়ে চারণের মত বাংলার একপ্রান্ত থেকে আর এক প্রান্তে ছুটে বেড়াতে থাকেন। তাকে হয়রানি ও অবদমিত করার জন্যে মামলার পর মামলা, কাঠগড়ার পর কাঠগড়ায় ঠেলে দিয়ে শাসককুল ক্ষান্ত হয়নি। শেষে তাকে স্থায়ীভাবেই কারান্তরালে ঠেলে দেওয়া হয়। জনগণের নাড়ির স্পন্দন ও সম্পৃক্ততার মাত্রা যাচাইয়ের জন্যে এবং আন্দোলন তীব্রতর করে অভীষ্ঠ লক্ষ্যে পৌঁছানোর প্রত্যয়ে শেখ মুজিব কারান্তরালে বসেই ৭ই জুন সারা বাংলায় হরতাল পালনের নির্দেশ দেন। বঙ্গবন্ধুর অবর্তমানে আওয়ামী লীগ, ছাত্রলীগের প্রাক্তন ও সমকালীন নেতারা ৭ই জুন সারা বাংলাকে স্তন্ধ ও অচল করে দেয়।সে দিন পুলিশের গুলিতে ১১ জন বাঙ্গালী শহীদ হন, শত শত নেতা-কর্মী আহত ও কারান্তরালে নীত হন। এই আন্দোলনের মাঠ পর্যায়ের সৈনিক যারা ছিলেন তারা হলেন শেখ ফজলুল হক মনি, সিরাজুল আলম খান, আবদুর রাজ্জাক, নূরে আলম সিদ্দিকী, মনিরুল হক চৌধুরী, আবদুল মান্নান চৌধুরী, আল-আমীন চৌধুরী, ফেরদৌস কোরেশী ও তোফায়েল আহমদ প্রমুখ। সেদিন মোনায়েমের পেটোয়া বাহিনী আমাদের উপর অস্ত্র ব্যবহার করে; ভাগ্য গুনে সেদিন আমার মাথার খুলি উড়ে যায়নি। আবদুর রাজ্জাক আমাকে ধাক্কা দিয়ে মাটিতে ফেলে দেওয়াতে সে বিপর্যয় থেকে রক্ষা পেয়ে আজও বেঁচে আছি। সেদিনই আমরা সশস্ত্র যুদ্ধের চুড়ান্ত শপথ নেই। তাকে সফল করার জন্যে বিএলএফকে আরও দৃঢ় ভিত্তিতে গড়ার পদক্ষেপ নেই। আগেই বলেছি ১৯৬৬ সালের ৭ই জুনেই আমরা অন্তত নিশ্চিত হয়ে যাই যে নিয়মতান্ত্রিক প্রক্রিয়ায় আমাদের অধিকার অর্জন অসম্ভব এবং বিকল্প পন্থা হচ্ছে “অস্ত্রের জবাব অস্ত্রে”। সেদিন সঙ্গত কারণে আমি অতি মাত্রায় ক্ষিপ্ত ছিলাম। তবে এটাও আমাদের ধারণা ছিল যে শানিত চেতনা ছাড়া তুলনামূলকভাবে শান্তি প্রিয় ও রবীন্দ্রনাথের ভাষায় “ভেতো বাঙালি”কে দিয়ে অস্ত্র ধরানো যাবে না; তারা অস্ত্র ধরতে পারবে না; আর অস্ত্র ধরিয়ে দিলেও তা হবে সন্ত্রাসীর অস্ত্র, বিপ্লবীর অস্ত্র নয়। তাই অস্ত্রের কথাটা মনে গেঁথে নিলেও বঙ্গবন্ধু নিয়মতান্ত্রিক প্রক্রিয়ায় চেতনা শানিত করতে শুরু করেন। বৃহত্তর জন-গোষ্ঠীর অংশীদারিত্ব নিশ্চিত, বিশ্বজনমত গঠন এবং অভ্যন্তরীণ বৈরী পরিবেশকে পরাভব করার প্রয়াসে ছয় দফা আন্দোলনকে তুঙ্গে তোলা হয়। অস্ত্রভিত্তিক সংগঠন গঠন প্রক্রিয়া তাই কারো চোখে এমনকি পাকিস্তানি গোয়েন্দাদের চোখেও পড়েনি, তবে আগরতলা ষড়যন্ত্র মামলায় পাকিস্তানিরা তার কিয়দাংশ উদঘাটনে ব্রতী হয়েছিল। সেই প্রচেষ্টার সাথে বিএলএফ এর শুধু পরোক্ষ সংযোগ ছিল, যদিও উদ্যোগের মধ্যমনি ছিলেন বঙ্গবন্ধু। ছয় দফা কর্মসূচীর সাথে সাথে পাকিস্তানের জুলুম-নির্যাতন এবং অপমানকর উক্তিও বাড়তে থাকে। আয়ূব খান তো এক পর্যায়ে “বাঙালী মুসলমানদের হিন্দুর জারজ” বলে বসল। ভিমরুলের চাকে ঢিল পড়ল। মুষ্টিমেয় রাজনীতিবিদ ছাড়া সারা দেশের বুদ্ধি বিবেকবান মানুষকে এই জাতীয় কথা ভীষণভাবে ক্ষিপ্ত করে তুলল। ছয় দফাকে সমূলে নির্মূল করতে আয়ূব-মোনায়েম শেখ মুজিবকে আগরতলা মামলার এক নম্বর আসামি করে একটি রাষ্ট্রদ্রোহীতা মামলা রুজু করে। তাকে বিচ্ছিন্নতাবাদী আন্দোলনের প্রধান হোতা বলে চিহ্নিত করা হয়। শেখ মুজিব জেলে থাকাবস্থায়ই ছাত্র সমাজ তোফায়েল আহমদের নেতৃত্বে ১১ দফা আন্দোলন শুরু করে। ১১ দফার তিন দফায় ক, খ, গ, ঘ, ও চ ক্রমধারায় হুবহু বঙ্গবন্ধুর ছয় দফাকে সন্নিবেশিত করা হয়। এই আন্দোলনের তোড়-জোড়ে আগরতলা ষড়যন্ত্র মামলা তুলে নিতে সরকার বাধ্য হয়। তবে ১৯৬৯ সালের আন্দোলনেরকালে রাজপথে আমরা এমন সব শ্লোগানকে জনপ্রিয় করে তুলি যা আমাদের আসল মতলব ও সশস্ত্র যুদ্ধের স্পষ্ট ইংগিত বহন করে। এই সময়ের কতিপয় শ্লোগান হলো (১) তোমার আমার ঠিকানা, পদ্মা মেঘনা যমুনা (২) পিন্ডি না ঢাকা, ঢাকা ঢাকা (৩) তুমি কে আমি কে ? বাঙালী বাঙালী (৪) জিন্না মিয়ার পাকিস্তান আজিম পুরের গোরস্তান, কৃষক-শ্রমিক অস্ত্র ধর, বাংলাদেশ স্বাধীন কর ইত্যাদি। শোষণ-বঞ্চনার চিত্রটি এ সময়ে সাধারণ পর্যায়েও পরিব্যপ্ত হয়ে পড়ে। ১৯৬৯ সালের সার্বজনীন আন্দোলনই এটাকে আরও সামনে এগিয়ে দেয়। ১৯৭০ সালের নির্বাচনের সময় আমারা ""নৌকায় ভোট দিন, স্বাধীনতার শপথ নিন"" জাতীয় শ্লোগান চালু করে দেই। এল, এফ,ও, থাকা সত্তে¡ও আওয়ামী লীগ তার ৬ দফাকে নির্বাচনী ম্যানিফেষ্টোতে অন্তর্ভুক্ত করে, ভাসানী ন্যাপ ‘ভোটের আগে ভাত চাই’ বলে নির্বাচন বর্জন করে। ১৯৭০ সালের নির্বাচনে বঙ্গবন্ধু বাঙালীর অবিসংবাদিত নেতা হিসেবে আবির্ভূত হন এবং সাংবিধানিক প্রক্রিয়ায় ৬ দফা কায়েমের ম্যান্ডেট পেয়ে যান। এই সময়ে বঙ্গবন্ধু স্বল্প রক্তক্ষয়ের মাধ্যমে কিংবা নিয়মতান্ত্রিকভাবে বাংলার স্বাধীনতার কথা চিন্তা করেন। আওয়ামী স্বেচ্ছা সেবক বাহিনীকে আধা সামরিক বাহিনীতে রূপান্তর করে পাকিস্তানের প্রধানমন্ত্রী থাকাবস্থায় স্বল্প রক্তপাতে কেন্দ্র থেকে বাংলাকে বিচ্ছিন্ন করার চিন্তাও তার মনে দোলা দেয়। এ ব্যাপারে মনে হয় তিনি কোন একটি বৃহৎ শক্তির মধ্যস্থতা কামনা করেছিলেন।  শেষমেশ অস্ত্র ধরেই দেশকে শত্রুমুক্ত করা হয়, যার আগে বঙ্গবন্ধু ২৬ মার্চ ১৯৭১ স্বাধীনতার ঘোষণা দেন। অধ্যাপক ড. আবদুল মান্নান চৌধুরী, শিক্ষাবিদ, মুক্তিযোদ্ধা ও ওয়ার্ল্ড ইউনিভার্সিটি অব বাংলাদেশ এর উপাচার্য। ১৯৬৬ সালের ছয় দফা দিবসের অগ্র-গামী সৈনিক।","4","https://bangla.dhakatribune.com/articles/opinion/page/4"
"1632474335-945","https://bangla.dhakatribune.com/","মতামত","https://bangla.dhakatribune.com/articles/opinion","কুষ্ঠ নির্মূলে আমাদের করণীয়","https://bangla.dhakatribune.com/opinion/2021/02/11/31811","সমাজের স্বার্থপরতার বলি হয়ে কুষ্ঠ আক্রান্ত ব্যক্তিকে হতে হয়েছে অস্পৃশ্য, কোথাও সমাজচ্যুত, এমনকি ক্ষেত্র বিশেষে লোকালয় থেকে নির্বাসিত
বিগত ৩১ জানুয়ারি দেশজুড়ে বিভিন্ন কর্মসূচি ও আচার-অনুষ্ঠানের মধ্য দিয়ে বিশ্ব কুষ্ঠ দিবস পালিত হলো। ১৯৫৩ সাল থেকে প্রতি বছর জানুয়ারির শেষ রবিবার কুষ্ঠের ব্যাপারে জনসচেতনতা বাড়াতে দিবসটি পালিত হয়ে আসছে। দিবসটির প্রচলন করেন ইন্টারন্যাশনাল ফেডারেশন অব এন্টি-লেপ্রসি অ্যাসোসিয়েশন্স (আইএলইপি)-এর অন্যতম প্রতিষ্ঠাতা ফরাসি মানবতাবাদী রাউল ফলেরিউ। এ দিনটিকে তিনি বেছে নিয়েছিলেন, ক্যাথলিক ক্যালেন্ডারে এপিফ্যানির পরে তৃতীয় রবিবার হিসেবে --- যে দিবসে যীশু খ্রিষ্ট একজন কুষ্ঠ রোগীকে আরোগ্য লাভে সহায়তা করেছিলেন বলে কথিত আছে। ঘটনাক্রমে, একই সঙ্গে দিনটি ছিল ৩০ জানুয়ারি --- মহাত্মা গান্ধীর প্রয়াণ দিবস, যিনি আজীবন সমাজে কুষ্ঠ রোগীদের অবহেলা ও বঞ্চনার বিরুদ্ধে সোচ্চার ছিলেন। এ কারণে, ভারতে প্রতি বছর ৩০ জানুয়ারি তারিখে কুষ্ঠ দিবস পালন করা হয়ে থাকে।কুষ্ঠ মানবেতিহাসের সবচেয়ে পুরোনো রোগসমূহের অন্যতম। পৃথিবীর তিনটি প্রধান ধর্ম, যথা- হিন্দু, খ্রিষ্টান ও মুসলিম ধর্মের ধর্ম গ্রন্থসমূহে এ রোগের উল্লেখ রয়েছে। পৃথিবীর প্রাচীনতম সভ্যতার লীলাভূমি হিসেবে পরিচিত মিসর, চীন, গ্রিক, রোম, ভারত ইত্যাদি প্রায় সব কটি দেশের ইতিকথায় এর বিবরণ পাওয়া যায়। ধারণা করা হয়, এ রোগের ইতিহাস চার হাজার বছরের পুরনো। এ রোগের সবচেয়ে পুরনো কংকাল-নির্ভর প্রমাণ মেলে ভারতবর্ষে, যা প্রায় খ্রিষ্টপূর্ব দু' হাজার সালের সময়কার। তবে, রোগটির সাথে মানুষের পরিচয় কয়েক হাজার বছর আগের হলেও, এর প্রকৃত কার্য-কারণ তাদের জানা ছিল না। তেমনি এর কোন চিকিৎসাও তাদের আয়ত্তে ছিল না। ফলে, শত সহস্র বছর ধরে এ রোগকে কেন্দ্র করে চলে আসে নানাবিধ অলীক ধারণা ও কুসংস্কার, যার নির্মম শিকার হয়ে সমাজে যুগের পর যুগ, বছরের পর বছর নিপীড়িত, নিগৃহীত হয়েছে এ রোগে আক্রান্ত ব্যক্তিরা। কোথাও এটাকে মনে করা হয়েছে বিধাতার অভিশাপ, কোথাও বা পাপাচারের ফসল। এ রোগের কার্যকারণ বা প্রতিকারের বিষয়ে তেমন কিছু না জেনে থাকলেও জনসমষ্টি এটুকু বুঝতে পেরেছিল যে, এ রোগ ছোঁয়াচে, জন থেকে জনান্তরে ছড়াতে পারে। ফলে, সমাজের স্বার্থপরতার বলি হয়ে আক্রান্ত ব্যক্তিকে হতে হয়েছে অস্পৃশ্য, কোথাও সমাজচ্যুত, এমনকি ক্ষেত্র বিশেষে লোকালয় থেকে নির্বাসিত।দিন বদলেছে। আধুনিক বিজ্ঞানের কল্যাণে আজ আমরা কুষ্ঠের কার্য-কারণ, এর লক্ষণাদি ও ক্রমধারা সম্পর্কে সম্যক ওয়াকিবহাল। এর কার্যকর চিকিৎসাও আমাদের আয়ত্তে। এক্ষেত্রে মাইলফলক ছিল ১৮৭৩ সালে নরওয়ের বিজ্ঞানী গেরহার্ড হ্যানসেনের যুগান্তকারী আবিষ্কার। এই কৃতী বিজ্ঞানী তার গবেষণার মাধ্যমে প্রমাণ করেন, কুষ্ঠ আসলে একটি জীবাণুঘটিত রোগ, যা একটি ধীরলয়ে বিকাশমান ব্যাকটেরিয়ার কারণে ঘটে। এই ব্যাকটেরিয়াটি আজ আমাদের কাছে Mycobacterium leprae নামে পরিচিত। সেই থেকে এ রোগটিও হ্যানসেন'স ডিজিজ নামে পরিচিতি লাভ করে।কুষ্ঠ চিকিৎসায় উল্লেখযোগ্য সাফল্য আসে ৪০-এর দশকে ডেপসন নামের এন্টিবায়োটিক আবিষ্কারের মধ্য দিয়ে। এ ওষুধটির সীমাবদ্ধতার মধ্যে ছিল, এটি বহু বছর --- বেশিরভাগ ক্ষেত্রে আজীবন --- খাওয়া লাগত, যে কারণে চিকিৎসা চালিয়ে যাওয়ার ক্ষেত্রে রোগীর অনুবর্তিতা নিশ্চিত করা কঠিন হয়ে দাঁড়াত। তা সত্ত্বেও এটি প্রায় দু' দশক ধরে কুষ্ঠ চিকিৎসায় প্রধান অবলম্বন হিসেবে বিবেচিত হয়ে আসছিল। কিন্তু, ৬০-এর দশকে এসে Mycobacterium leprae ডেপসনের প্রতি রজিস্ট্যান্ট হয়ে উঠতে শুরু করে। এ সময়টাতে রিফামপিসিন ও ক্লোফাজিমিন নামের এন্টিবায়োটিক দুটি আবিষ্কৃত হয়। কুষ্ঠ চিকিৎসায় ডেপসনের সাথে এ দুটি এন্টিবায়োটিক যোগ করে দেখা গেল, ওষুধ তিনটির সমন্বিত চিকিৎসা বেশ কার্যকর। তখন থেকে কুষ্ঠের চিকিৎসায় এই মাল্টি ড্রাগ থেরাপি (এমডিটি) চলে আসছে। এ পদ্ধতিতে চিকিৎসা শুরুর পর দ্রুত রোগীর অবস্থায় উন্নতি দেখা দেয়। তবে, রোগ যাতে ফের ফিরে না আসে তা নিশ্চিত করতে দু' বছরের মতো চিকিৎসা চালিয়ে যাওয়ার প্রয়োজন হতে পারে।কুষ্ঠ রোগের জন্য দায়ী জীবাণু Mycobacterium leprae রোগীর হাঁচি-কাশির সময় নির্গত কণার সাথে বায়ুমন্ডলে ছড়িয়ে পড়ে। জিনগত বৈশিষ্ট্যের বিচারে সংবেদনশীল কোন দুর্বল ইমিউনিটির লোক যদি দীর্ঘদিন এ ধরণের রোগীর সান্নিধ্যে থাকে এবং পুনঃ পুনঃ তাঁর হাঁচি-কাশিতে নির্গত জীবাণুবাহী কণা শ্বাস-প্রশ্বাসের মাধ্যমে গ্রহণ করে, তাহলে এ রোগে আক্রান্ত হতে পারে। এখানে সংশ্লিষ্ট ব্যক্তির ইমিউনিটি খুবই গুরুত্বপূর্ণ। জীবাণুর সংস্পর্শে আসলেও ৯৫% প্রাপ্তবয়স্ক ব্যক্তি শক্তিশালী ইমিউনিটির কল্যাণে এ রোগে আক্রান্ত হয় না। শারীরিক সংস্পর্শের মাধ্যমে এ রোগ ছড়ানোর সম্ভাবনা নেই বললেই চলে। কারণ, এ রোগের জীবাণু অক্ষত ত্বক ভেদ করে দেহাভ্যন্তরে প্রবেশ করতে পারে না। সাধারণত জীবাণু দেহে প্রবেশের ৩ থেকে ৫ বছরের মধ্যে এ রোগের লক্ষণ শরীরে দেখা দেয়। ক্ষেত্রবিশেষে লক্ষণ প্রকাশ পেতে এমনকি ১৫ থেকে ২০ বছরও লেগে যেতে পারে। প্রাথমিকভাবে এ রোগে প্রান্তিক স্নায়ুসমূহ, ত্বক, চক্ষু ও শ্বসনতন্ত্রের ঊর্ধ্বভাগের শ্লেষ্মাঝিল্লি আক্রান্ত হয়। ত্বকে ছোপ ছোপ দাগ/ গোটা গোটা দানা ও পরবর্তীতে ক্ষত, এ সব অংশে অনুভূতি হ্রাস/ বিলোপ, হাত-পায়ে অবশ ভাব ও দুর্বলতা এবং মুখমন্ডল ও কানের লতিতে ফোলা ভাব দেখা দিতে পারে। চিকিৎসা নেওয়া না হলে, আরও পরে তা অঙ্গ বিকৃতি/ অঙ্গহানি, হাত-পায়ের নড়া-চড়ায় সমস্যা, এমনকি অন্ধত্বের মতো শারীরিক প্রতিবন্ধতায় পরিণতি লাভ করতে পারে।মাল্টি ড্রাগ থেরাপি (এমডিটি) প্রবর্তনের পর থেকে বিশ্বে কুষ্ঠ নিয়ন্ত্রণে অনেক অগ্রগতি হয়েছে। পরিসংখ্যানে দেখা যাচ্ছে, ৮০-এর দশকে যেখানে বিশ্বে কুষ্ঠ রোগীর সংখ্যা ছিল ৫২ লাখ, তা এখন ২ লাখে নেমে এসেছে। তবে, যে বিষয়টি এখনো যথেষ্ট উদ্বেগের তা হল, বিগত ১০ বছরের পরিসংখ্যানে নজর দিলে দেখা যায়, প্রতি বছর ২ লাখের উপর নতুন রোগী শনাক্ত হয়েছে। বিশ্ব স্বাস্থ্য সংস্থার ২০১৯ সালের পরিসংখ্যান অনুযায়ী, এর ৫৬% শনাক্ত হয়েছে ভারতে। এরপর একাধিক্রমে রয়েছে ব্রাজিল (১৩.৬%), ইন্দোনেশিয়া (৮.৫%), নেপাল (১.৯%) ও বাংলাদেশ (১.৮%)। ২০১০ থেকে ২০১৯ সাল পর্যন্ত ১০ বছরে প্রায় প্রতিবছরই বাংলাদেশে নতুন শনাক্ত রোগীর সংখ্যা ৩,৫০০ থেকে ৪,০০০ -এর মধ্যে ছিল (GHO | By category | Leprosy - Number of new leprosy cases - Data by country)। বিশ্বে কুষ্ঠে আক্রান্ত রোগীর প্রকৃত সংখ্যা অনেক বেশি হতে পারে। ধারণা করা হয়, প্রায় ৪০ লাখের মতো রোগী শনাক্তকরণের অপেক্ষায় আছে, যাদের দক্ষ চিকিৎসক এবং স্বাস্থ্য ব্যবস্থাপনার পর্যাপ্ত যোগানের অভাবে এখনও শনাক্ত করা যায়নি (Leprosy piRnome: exploring new possibilities for an old disease | Scientific Reports)।বাংলাদেশে সরকারি/ বেসরকারি উদ্যোগে কুষ্ঠ নির্মূলে জোরালো কর্মসূচি চলমান রয়েছে। বিশ্ব স্বাস্থ্য সংস্থা ঘোষিত কুষ্ঠ রোগীর সংখ্যা প্রতি ১০,০০০ জনে ১ জনে নামিয়ে আনার লক্ষ্যমাত্রা সেই ১৯৯৮ সালেই অর্জিত হয়েছে। মাননীয় প্রধানমন্ত্রী ২০৩০ সালের মধ্যে কুষ্ঠ মুক্ত বাংলাদেশ গড়ার লক্ষ্যে সবাইকে কাজ করে যেতে আহ্বান জানিয়েছেন। এ লক্ষ্যকে সামনে রেখে সাম্প্রতিক বছরগুলোতে দেশের  ন্যাশনাল লেপ্রোসি প্রোগ্রাম বিশ্ব স্বাস্থ্য সংস্থার গ্লোবাল লেপ্রোসি স্ট্রাটেজি (২০১৬-২০২০)-এর আলোকে প্রণীত ন্যাশনাল লেপ্রোসি স্ট্রাটেজি বাস্তবায়নে সচেষ্ট ছিল। দেশে সরকারি ব্যবস্থাপনায় কুষ্ঠ চিকিৎসার জন্যে তিনটি বিশেষায়িত হাসপাতাল আছে। তাছাড়া, একটি জাতীয় দৈনিকে প্রকাশিত নিবন্ধের তথ্য অনুসারে উপজেলা স্বাস্থ্য কমপ্লেক্স থেকে শুরু করে জেলা সদর ও মেডিকেল কলেজ হাসপাতালসহ অন্যান্য সরকারি হাসপাতালে কুষ্ঠ রোগের চিকিৎসার ব্যবস্থা আছে। এ সব হাসপাতালে রোগ নির্ণয়ের জন্য জীবাণু নিরূপণ, স্কিন বায়োপ্সি, নার্ভ বায়োপ্সি ও অন্যান্য ইমিউনোলজিক্যাল পরীক্ষারও ব্যবস্থা আছে। দ্য লেপ্রোসি মিশন ইন্টারন্যাশনাল বাংলাদেশ (টিএলএমআই-বি) সহ বিভিন্ন বেসরকারি স্বেচ্ছাসেবী সংগঠনও হাসপাতাল ও ক্লিনিকের মাধ্যমে কুষ্ঠরোগীর চিকিৎসা করে যাচ্ছে। উপরন্তু, বিশ্ব স্বাস্থ্য সংস্থার অর্থায়নে কুষ্ঠ রোগের চিকিৎসায় ব্যবহৃত ওষুধসমূহ (এমটিডি) বিনামূল্যে সরবরাহ করা হয়। মোট কথা, দেশে কুষ্ঠ চিকিৎসার ব্যবস্থাপনা নেহাত মন্দ নয়। তবে, হ্যাঁ, রোগের অ্যাডভান্সড স্টেজে অনেক রোগীর নানাবিধ শারীরিক বৈকল্য দেখা দেয়, যাতে সার্জারিসহ বিশেষায়িত চিকিৎসার প্রয়োজন দেখা দিতে পারে। এজন্যে বিশেষ দক্ষতাসম্পন্ন চিকিৎসক ও সফিস্টিকেটেড যন্ত্রপাতি এবং সঙ্গত কারণেই অধিকতর অর্থের যোগানের প্রয়োজন হতে পারে, যা হয়তো এখনও চাহিদার নিরিখে যথেষ্ট নয়।যে প্রশ্নটি এখানে গুরুত্বপূর্ণ হয়ে দেখা দেখা দেয় তা হল, এত কিছুর পরেও বছর-ওয়ারি নতুন রোগী শনাক্তের পরিসংখ্যানের দিকে নজর দিলে কি মনে হয় না, আমরা গত দশ বছর ধরে এক জায়গায় স্থবির হয়ে দাঁড়িয়ে আছি? মনে রাখা দরকার, নতুন রোগী শনাক্তের সংখ্যার বিচারে আমরা বিশ্বে শীর্ষ পাঁচের মধ্যে অবস্থান করছি। কাজেই, আমরা যদি কুষ্ঠ মুক্ত দেশ গড়তে চাই, আমাদের এ জায়গাটায় বিশেষভাবে মনোযোগ নিবদ্ধ করা দরকার। রোগের বিস্তার ঠেকাতে হবে, নতুন নতুন রোগী সৃষ্টির রাস্তা বন্ধ করতে হবে। তা কীভাবে সম্ভব? দেখা গেছে, মাল্টি ড্রাগ থেরাপি শুরুর কিছু দিনের মধ্যেই রোগীর রোগ ছড়ানোর ক্ষমতা লোপ পায়। এছাড়াও, একজন কুষ্ঠ রোগীকে রোগের প্রাথমিক অবস্থায় চিকিৎসার আওতায় আনা গেলে তিনি পুরোপুরি সুস্থ হয়ে উঠতে পারেন, কোন রূপ অঙ্গহানির আশংকা থাকে না। কাজেই, আমাদের যেটা দরকার তা হল, দেশের কুষ্ঠপ্রবণ এলাকাসমূহের সম্ভাব্য কুষ্ঠ রোগীদের যথাসম্ভব রোগের প্রাথমিক পর্যায়েই শনাক্ত করে চিকিৎসার আওতায় নিয়ে আসার জন্য একটি ক্রাশ প্রোগ্রাম হাতে নেয়া। এটার জন্যে কুষ্ঠের লক্ষণাদি সম্পর্কে জনগণকে সচেতন করার জন্য ব্যাপকভিত্তিক গণপ্রশিক্ষণ ও প্রচারণা কার্যক্রম হাতে নিতে হবে। স্কুল-কলেজ ও মসজিদ-মাদ্রাসার মতো প্লাটফর্ম সমূহ এবং এলাকার সামাজিক-রাজনৈতিক সংগঠনসমূহকেও এতদুদ্দেশ্যে কাজে লাগানো যেতে পারে। এলাকার প্রকৃত ডাক্তারদের পাশাপাশি গ্রাম্য ডাক্তার ও ওষুধের দোকানদারের মতো লোকজন যাদের কাছে গাঁও গেরামের আর্থিকভাবে অসচ্ছল লোকেরা বিপুল সংখ্যায় ভিড় জমায়, কুষ্ঠ রোগী শনাক্তকরণ প্রকল্পের অধীনে তাদেরকেও প্রশিক্ষণের আওতায় আনা যেতে পারে। এতে করে, কোন লোকের মধ্যে কুষ্ঠের আলামত দেখা দিয়েছে বলে প্রতীয়মান হলেই তাকে কালবিলম্ব না করে বিশেষজ্ঞ চিকিৎসক, স্বাস্থ্যকেন্দ্র কিংবা হাসপাতালে যোগাযোগের জন্য পরামর্শ দেয়ার সুযোগ সৃষ্টি হবে। জনসচেতনতা সৃষ্টিতে দেশের প্রিন্ট ও ইলেকট্রনিক মিডিয়াসমূহও বিশেষ উদ্যোগ গ্রহণ করতে পারে। সর্বোপরি, এটি যেহেতু মূলত একটি জনস্বাস্থ্য সমস্যা, সামগ্রিক পরিকল্পনা তৈরি ও বাস্তবায়নে জনস্বাস্থ্যবিদদের সক্রিয়ভাবে কাজে লাগানো গেলে ভালো ফল আশা করা যেতে পারে।সবাই ভাল থাকুন।ড. মুহম্মদ দিদারে আলম মুহসিন, অধ্যাপক, ফার্মেসি বিভাগ, জাবিপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","3","https://bangla.dhakatribune.com/articles/opinion/page/3"
"1632475138-1070","https://bangla.dhakatribune.com/","মতামত","https://bangla.dhakatribune.com/articles/opinion","করোনাভাইরাস সংক্রমণে ফের উল্লম্ফন: কারণ...","https://bangla.dhakatribune.com/opinion/2021/04/09/33556","প্রথম ধাক্কার চেয়ে এই দ্বিতীয় ধাক্কাটা শুধু যে সংক্রমণের হারের দিক থেকেই অনেক তীব্র তা নয়, রোগের তীব্রতার দিক থেকেও এটি অনেক বেশি শক্তিশালী। একজন চিকিৎসকের ভাষ্য অনুযায়ী, এবারে ৪০ থেকে ৫০% রোগীরই অক্সিজেন প্রয়োজন হচ্ছে
দেশে করোনাভাইরাস সংক্রমণে ফের ঊর্ধ্বগতি দেখা দিয়েছে। হু হু করে বাড়ছে সংক্রমণ ও মৃত্যু। কেন এমন হচ্ছে? কী কার্য-কারণ কাজ করেছে এর পেছনে? এটা কি প্রত্যাশিত ছিল? হয়ে থাকলে এর মোকাবেলায় আমাদের প্রস্তুতিই বা কতটুকু? বিপদ যখন এসেই পড়ল, আমরা কি সঠিক কর্মপরিকল্পনা নিয়ে এগুচ্ছি? সংকট উত্তরণ, জন-দুর্ভোগ লাঘব ও মৃত্যুর সংখ্যা ন্যূনতম পর্যায়ে রাখতে বিষয়গুলো গভীরভাবে নিরীক্ষণ ও পর্যালোচনা দাবি রাখে।গত বছর ৮ মার্চ দেশে প্রথমবারের মতো করোনাভাইরাস আক্রান্ত রোগী শনাক্ত হয় এবং ১৮ মার্চ প্রথম কোন ব্যক্তি এ রোগে মৃত্যুবরণ করেন বলে নিশ্চিত করা হয়। ২০১৯ সালের ডিসেম্বরে চীনের উহানে প্রথম আবির্ভাবের পর ইউরোপ, আমেরিকা ও মধ্যপ্রাচ্যের বিভিন্ন দেশ ঘুরে রোগটি যখন এ দেশে ছড়াতে শুরু করে, বুঝা গেল আমাদের প্রস্তুতি একেবারেই অপ্রতুল। দেখা গেল, রোগটির আবির্ভাবের পর এ দেশে আসা অব্দি মাঝখানে যে দু' আড়াই মাস সময় পাওয়া গিয়েছিল, রোগটির প্রকৃতি বুঝা এবং এর শনাক্তকরণ, ব্যবস্থাপনা ও বিস্তার রোধে যথাযথ কর্ম-পরিকল্পনা প্রণয়নে আমরা এ সময়টুকুর সদ্ব্যবহার করতে পারিনি। ফলে, শুরুতে সারা দেশের স্বাস্থ্য ব্যবস্থায় এক বিশৃঙ্খল পরিস্থিতির সৃষ্টি হয়। রোগী ও চিকিৎসক নির্বিশেষে সকলের উপর দিয়ে যেন এক প্রচণ্ড ঝড় বয়ে যায়।গত এক বছরে মানুষ এ রোগ সম্পর্কে অনেক শিখেছে। প্রাথমিক হযবরল অবস্থার পর দু' চার মাস শেষে শুরুর দিককার আতঙ্ক কেটে যায়। ইতোমধ্যে এ রোগ প্রতিরোধ ও মোকাবেলায় ব্যক্তিক ও সামষ্টিক পর্যায়ে কী কী করণীয় সে বিষয়েও সবাই কম-বেশি ধারণা অর্জন করেছে। বিশ্বের অন্যান্য দেশের উদাহরণ থেকে এটা স্পষ্ট হয়ে যায়, এ রোগ মোকাবেলায় বেসিক পলিসি হিসেবে এর বিস্তার রোধের উপর সর্বাত্মক গুরুত্ব আরোপ করতে হবে, যাতে মহামারি নিয়ন্ত্রণে না আসা পর্যন্ত হাসপাতালে ভর্তি করে সাধারণ শয্যা কিংবা আইসিইউতে সেবা দিতে হবে এমন রোগীর সংখ্যা দেশের হাসপাতালসমূহের সামর্থ্যের মধ্যে সীমিত রাখা যায়। এ জন্যে করোনা উপদ্রুত প্রায় সব দেশেই যে সব ব্যবস্থা নেয়া হচ্ছিল তার মধ্যে রয়েছে, রোগী শনাক্তকরণ, আইসোলেশন/কোয়ারেন্টিন, সাবান-পানিতে হাত ধোয়া/ হ্যান্ড স্যানিটাইজেশন, মাস্ক পরিধান, আন্তর্জাতিক ফ্লাইটে বিধি-নিষেধ এবং স্থানীয় পর্যায়ে সীমিত পরিসরে কিংবা সর্বাত্মক লক-ডাউন। লক-ডাউনের মতো ব্যবস্থা দেশের শিল্প-কারখানা, ব্যবসা-বাণিজ্য ও স্বল্প-আয়ের খেটে খাওয়া মানুষের জন্য এক বিশাল ধাক্কা হিসেবে আবির্ভূত হয়, যে কারণে সরকার করোনা সংক্রমণ নিয়ন্ত্রণে না আসা সত্ত্বেও মাস দুয়েক পর আরোপিত লকডাউন পর্যায়ক্রমে প্রত্যাহার করে নিতে বাধ্য হয়।আমাদের সৌভাগ্য, এরকম অবস্থায় লকডাউন প্রত্যাহারের পরও, বিশেষজ্ঞদের আশঙ্কা মিথ্যে প্রমাণ করে, মহামারির স্বাভাবিক প্রকৃতি অনুযায়ী সংক্রমণের মাত্রা একটি চূড়ায় পৌঁছানোর পর একটি পর্যায়ে কমতে শুরু করে এবং বছরের শেষ নাগাদ মোটামুটি নিয়ন্ত্রণে চলে আসে। তবে, বিজ্ঞানীরা বার বার সাবধান করছিলেন, করোনা ফের আরও ভয়াবহ রূপে ফিরে আসতে পারে। উদাহরণ হিসেবে তারা শত বছর আগেকার স্প্যানিশ ফ্লুর কথা বলছিলেন, যার দ্বিতীয় ঢেউটি প্রথম ঢেউয়ের চেয়ে অনেক ভয়াবহ ছিল। এ ছাড়া বিশ্বের অনেক দেশেই করোনাভাইরাস সংক্রমণ নিয়ন্ত্রণে আসার পর আবারও বৃদ্ধি পাওয়ার ঘটনা ঘটছিল। সুতরাং দেশে করোনাভাইরাসের আরেকটি ধাক্কা আসতে পারে, এটা একরকম প্রত্যাশিতই ছিল। প্রধানত শ্বাসতন্ত্রের রোগ হওয়ার কারণে ধারণা করা হচ্ছিল, ধাক্কাটা হয়তো শীতেই আসবে। এ কারণে সরকার সব কিছু খুলে দিলেও শিক্ষা প্রতিষ্ঠানসমূহ খুলে দেয়ার সাহস করেনি। সঙ্গত কারণে শুধু বিজ্ঞানীরাই নন, স্বয়ং প্রধানমন্ত্রীও জনসাধারণকে করোনাভাইরাসের সম্ভাব্য দ্বিতীয় ঢেউয়ের ব্যাপারে সাবধান করে যাচ্ছিলেন। আল্লাহর ইচ্ছা, শীতকালটা ভালোয় ভালোয় পার হয়ে গেল। এদিকে দেশের মানুষ কায়মনোবাক্যে প্রার্থনা করছিলেন, যদি করোনাভাইরাসের টিকাটাও চলে আসে। সৌভাগ্যবশত, বছরের শুরুতে টিকারও একটি চালান চলে এল, যা ছিল করোনাভাইরাসের বিরুদ্ধে আমাদের চলমান যুদ্ধে একটি গুরুত্বপূর্ণ মাইলফলক। অন্যদিকে, কিছু বিজ্ঞানী এমন ধারণা দিয়ে আসছিলেন যে, বিগত বছরের শেষ নাগাদ জনসাধারণের মধ্যে সংক্রমণের ব্যাপকতা হার্ড ইমিউনিটি তৈরির মতো পর্যায়ে উপনীত হতে পারে।এই যখন সামগ্রিক অবস্থা, তখন জনসাধারণের একটি বড় অংশের ফুরফুরে ভাব চলে আসে। চলতি বছরের জানুয়ারি-ফেব্রুয়ারি মাসে সংক্রমণের হার পুরো সময়কালের মধ্যে নিম্নতম পর্যায়ে নেমে এলো। কেউ কেউ ভাবতে শুরু করলেন, এই আপদ বিদায় হলো বুঝি। অনেকেই মাস্ক পরিধান ও সামাজিক দূরত্বের মতো বিষয়গুলো থোড়াই কেয়ার করতে শুরু করলেন। চারিদিকে মাহফিল-সমাবেশ, বিয়ে-শাদির যেন হিড়িক পড়ে গেল। পর্যটনকেন্দ্রগুলোয় দেখা দিলো উপচেপড়া ভিড়। ফলে, যে ধাক্কাটা শীতে আসি আসি করেও আসেনি সেটা অবশেষে এলো, তবে গরমের শুরুতে। মার্চের শুরু থেকে সংক্রমণ বাড়তে শুরু করল এবং দ্রুতই এ বৃদ্ধির হার তীব্র গতি নিল। প্রথম ধাক্কার চেয়ে এই দ্বিতীয় ধাক্কাটা শুধু যে সংক্রমণের হারের দিক থেকেই অনেক তীব্র তা নয়, রোগের তীব্রতার দিক থেকেও এটি অনেক বেশি শক্তিশালী। একজন চিকিৎসকের ভাষ্য অনুযায়ী, এবারে ৪০ থেকে ৫০ শতাংশ রোগীরই অক্সিজেন প্রয়োজন হচ্ছে। (চাপ বাড়ছে হাসপাতালে, অর্ধেক রোগীরই লাগছে অক্সিজেন | Channel 24, ৫ই এপ্রিল, ২০২১)সর্বশেষ পরিসংখ্যান অনুযায়ী, দেশে দৈনিক সংক্রমণের হার অতীতের সকল রেকর্ড ভেঙ্গে ইতোমধ্যে ৭ হাজার ছাড়িয়েছে। বিশেষজ্ঞদের মতে, সাম্প্রতিক সময়ে জনসাধারণের স্বাস্থ্যবিধি মানার ক্ষেত্রে অবহেলা নিঃসন্দেহে সংক্রমণ বৃদ্ধির ক্ষেত্রে একটি বড় ভূমিকা রেখেছে। তবে, ঠিক কী কারণে সংক্রমণের হার হঠাৎ আবার এভাবে বাড়তে শুরু করল তা গবেষণার বিষয়। এক্ষেত্রে স্বাস্থ্যবিধির প্রতি অবহেলা ছাড়াও আরও অনেক বিষয়ের ভূমিকা থাকতে পারে। হতে পারে, মিউটেশনের মাধ্যমে ভাইরাসটি অধিকতর শক্তিশালী কোন রূপ লাভ করেছে। তাছাড়া, জিনোম সিকোয়েন্সিং-এ দেশে রোগীদের নমুনায় অনেক দ্রূত সংক্রমণে সক্ষম ইউকে ভ্যারিয়েন্ট এবং সাউথ আফ্রিকান ভ্যারিয়েন্টেরও সন্ধান মিলেছে। এমন মতামতও আছে যে, গরমের সময় একটি বদ্ধ ঘরে যখন এসি/ ফ্যান চালিয়ে অনেক লোক অবস্থান করে, তখন তা করোনাভাইরাস সংক্রমণ ছড়ানোর একটি আদর্শ পরিবেশ হয়ে দাঁড়ায়। (COVID-19 Outbreak Associated with Air Conditioning in Restaurant, Guangzhou, China, 2020 - Volume 26, Number 7—July 2020 - Emerging Infectious Diseases journal - CDC)উদ্বেগের বিষয় হলো, দেশের হাসপাতালসমূহে সাধারণ ও আইসিইউ মিলিয়ে করোনা রোগীদের জন্য যে ক'টা শয্যা আছে, তার প্রায় সবই এখন পুরো মাত্রায় ভর্তি হয়ে গেছে। এমতাবস্থায়, এ ভাইরাস সংক্রমণ যে হারে বাড়ছে তাতে যদি একটি যতি টানা না যায়, তাহলে দেশের স্বাস্থ্য ব্যবস্থা ভেঙ্গে পড়তে পারে। যদিও ইতোমধ্যে দেশে টিকার একটি চালান এসেছে, ব্যাপকভিত্তিকভাবে দেশের উল্লেখযোগ্য সংখ্যক লোককে টিকার আওতায় আনতে যে পরিমাণ টিকা প্রয়োজন তা হাতে পাওয়া এবং এ কর্মসূচির সামগ্রিক বাস্তবায়ন একটি সময়সাপেক্ষ ব্যাপার। তা ছাড়া মিউটেশনের মাধ্যমে করোনাভাইরাসের যেসব নতুন নতুন ধরনের উদ্ভব হচ্ছে, তাদের সকলের বিরুদ্ধে এ যাবৎ উদ্ভাবিত টিকাসমূহ সমভাবে কার্যকর নাও হতে পারে। সুতরাং টিকা দানের মাধ্যমে খুব শিগগির করোনা সংক্রমণের মাত্রা  নিয়ন্ত্রণে নিয়ে আসা যাবে এ প্রত্যাশা সুদূর পরাহত।এমতাবস্থায়, সংক্রমণের দ্রুত বিস্তারের রাশ টেনে ধরতে সরকার কিছু বিধিনিষেধ সাপেক্ষে এক সপ্তাহের জন্য “লকডাউন” ঘোষণা করেছে। কিন্তু, এতে তাৎক্ষণিকভাবে দুটো সমস্যা দেখা দিয়েছে। এক, দৈনিক আয়-রোজগারের উপর নির্ভরশীল লোকজন বিপুল সংখ্যায় গ্রাম অভিমুখে ছুটছে। অনেক ক্ষেত্রেই লোকজন স্বাস্থ্যবিধির কোন তোয়াক্কা না করে ছুটছে এবং এভাবে যাত্রা পথে করোনা সংক্রমণ আরও ছড়িয়ে দিতে ভূমিকা রেখে চলেছে। তাছাড়া, অনেকেই মনে করছেন, এই গ্রামমূখী স্রোত শহরাঞ্চল থেকে দেশের প্রত্যন্ত অঞ্চলে করোনাভাইরাস ছড়িয়ে দিচ্ছে। দুই, যথার্থ বিকল্প ব্যবস্থা ছাড়াই হঠাৎ করে “লকডাউন” ঘোষণা করায় যে সব প্রতিষ্ঠান বা শিল্প-কারখানা খোলা থাকছে, সেখানে পৌঁছুতে অফিসগামী লোকজন ভোগান্তিতে পড়ছে। অনেকে মনে করেন, এ ব্যবস্থাটি মার্চের শুরুতে যখন সংক্রমণ বৃদ্ধির একটি সুস্পষ্ট ট্রেন্ড দেখা যাচ্ছিল তখন নেয়া হলে অনেক বেশি কার্যকর হতো।এক সপ্তাহের জন্য ঘোষণা করা হলেও, অনেকের ধারণা, এ “লকডাউন”-এর মেয়াদ আরও বাড়তে পারে। অতীত অভিজ্ঞতার আলোকে বলা যায়, আমাদের দেশের আর্থ-সামাজিক বাস্তবতায় পূর্ণাঙ্গ লকডাউন আরোপ ও কার্যকর করা বেশ কঠিন। আংশিক লকডাউন কতটুকু ফলদায়ক হতে পারে তা নিয়ে প্রশ্নের অবকাশ থেকেই যায়। এক্ষেত্রে অফিস-আদালত, কল-কারখানা দৈনিক অনধিক ৫০ শতাংশ কর্মকর্তা-কর্মচারী দিয়ে একাধিক শিডিউলে রোটেশনের ভিত্তিতে চালু রাখার ফলে ভাল ফল আসতে পারে। এতে একদিকে অফিস-কারখানায় এক সাথে অনেক লোকের উপস্থিতি নিয়ন্ত্রণ করা যাবে, অন্যদিকে পরিবহণ সমস্যাও লাঘব হবে। ব্যাঙ্কের ন্যায় যেসব আর্থিক বা অন্যবিধ সেবাদানকারী প্রতিষ্ঠানে বিপুল সংখ্যক গ্রাহকের সমাগম ঘটে, সেখানে লেনদেনের সময় কমিয়ে দিলে উল্টো লোকজনের ভিড় বেড়ে যায়। এর ফলে করোনা নিয়ন্ত্রণের চেয়ে বরং বিস্তারের পরিবেশ তৈরি হতে পারে।যেহেতু আমাদের মতো দেশে “লকডাউন”-এর মতো চরম ব্যবস্থা সফলভাবে প্রয়োগ সহজসাধ্য নয়, আমাদের মাস্ক পরিধান ও সামাজিক দূরত্বের মতো বিষয়গুলো নিশ্চিত করার উপর অধিকতর গুরুত্বারোপ করা উচিত। এসব কর্মকৌশলের সাথে “লকডাউন”-এর মতো ব্যবস্থার ন্যায় কোন রকম আর্থিক টানা-পোড়েনের সংশ্লেষ নাই। অতীতে এক্ষেত্রে আমাদের সীমিত সাফল্যের কারণ আমরা জনগণকে ঠিকমতো উদ্বুদ্ধ করতে পারিনি। এটা কেবল পুলিশি ব্যবস্থার মাধ্যমে সম্ভব নয়। তাছাড়া, পুলিশের জনবলেরও সীমাবদ্ধতা আছে। প্রয়োজনে সীমিত সময়ের জন্য সেনাবাহিনীকেও সম্পৃক্ত করা যেতে পারে। তবে, মনে হয়, সবচেয়ে ভালো ফল আসতে পারে স্থানীয় জনসাধারণকে কার্যকরভাবে সম্পৃক্ত করা গেলে। যদি প্রত্যেক পাড়া-মহল্লায় দল-মত নির্বিশেষে স্থানীয় রাজনৈতিক-সামাজিক কর্মী ও ছাত্র-শিক্ষকদের সমন্বয়ে স্বেচ্ছাসেবক টিম গঠন করে আইনশৃঙ্খলা বাহিনীর সহযোগিতায় কাজে লাগানো যায়, তাহলে নিশ্চিতভাবেই সাধারণ জনতাকে উদ্বুদ্ধকরণ সম্ভব হবে বলে আশা করা যেতে পারে। এতে যে ফল আসবে, তা আইন-শৃঙ্খলা বাহিনীর একক তৎপরতায় অর্জন করা সম্ভব নয়। সবাই ভাল থাকুন।ড. মুহম্মদ দিদারে আলম মুহসিন, অধ্যাপক, ফার্মেসি বিভাগ, জাবিপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","","https://bangla.dhakatribune.com/articles/opinion/page/2"
"1632475164-1074","https://bangla.dhakatribune.com/","মতামত","https://bangla.dhakatribune.com/articles/opinion","সাউথ আফ্রিকান ভ্যারিয়েন্ট: টিকার কার্যকারিতা...","https://bangla.dhakatribune.com/opinion/2021/04/20/33839","বিকল্প টিকা সংগ্রহের বিষয় গুরুত্ব সহকারে বিবেচনা করা দরকার। পাশাপাশি, দেশের বিভিন্ন অঞ্চল, বিশেষ করে করোনা উপদ্রুত এলাকাসমূহ থেকে নমুনা সংগ্রহ করে বড় পরিসরে সমীক্ষা চালিয়ে করোনাভাইরাসের বিভিন্ন ভ্যারিয়েন্টের অঞ্চলভিত্তিক বিস্তৃতি নির্ধারণে আশু পদক্ষেপ গ্রহণ জরুরি। অন্যথায়, টিকাদান কর্মসূচি কাঙ্খিত ফল দানে ব্যর্থ হতে পারে

দেশে করোনাভাইরাস সংক্রমণ ও মৃত্যুর হার হু হু করে বাড়ছে। বিগত জানুয়ারি-ফেব্রুয়ারি নাগাদ সংক্রমণ যখন মোটামুটি নিয়ন্ত্রণে চলে আসে, অনেকেই হয়তো ভেবে বসেছিলেন দেশে করোনাভাইরাস অধ্যায়ের সমাপ্তি ঘটতে চলেছে। সাধারণ্যে স্বাস্থ্যবিধি মেনে চলায় একরকম গা-ছাড়া ভাব দেখা দেয়। চারদিকে বিয়ে-শাদী, সভা-সমাবেশ, ঘোরাঘুরি - এসবের ধুম পড়ে যায়। কিন্তু, মাঝ ফেব্রুয়ারি থেকে সংক্রমণ ফের বাড়তে শুরু করে, মার্চের মাঝামাঝি তা ক্ষিপ্রগতিতে ঊর্ধ্বমুখী হয়। এপ্রিলের ১ম অংশে এসে নতুন শনাক্তের সংখ্যা অতীতের সকল রেকর্ড ছাড়িয়ে টানা কয়েক দিন ৭,০০০ -এর উপরে অবস্থান করে। গত কয়েকদিন নতুন শনাক্তের সংখ্যায় আপাতদৃষ্টিতে একটি নিম্নমুখী প্রবণতা দৃশ্যমান হলেও পরীক্ষার তুলনায় শনাক্তের হার প্রায় অপরিবর্তিত রয়েছে এবং মৃত্যুর সংখ্যা বেড়েই চলছে। এতে মনে হতে পারে, নতুন শনাক্তের সংখ্যার এ নিম্নগতি হয়তোবা অপেক্ষাকৃত কম সংখ্যক পরীক্ষা সম্পাদনের ফল।বিশ্বের অনেক দেশেই করোনাভাইরাসের নতুন ঢেউ আঘাত হেনেছে। স্বাভাবিকভাবে, আমাদের দেশেও এটা অপ্রত্যাশিত ছিল না। তবে, ধারণা করা হচ্ছিল, এটা শীতে আসবে। কিন্তু, বাস্তবে আসল গরমে। তবে, নতুন এ ধাক্কার পেছনে হেতু কী? নিঃসন্দেহে স্বাস্থ্যবিধি মানায় সাধারণ্যের গাফিলতি এখানে একটি গুরুত্বপূর্ণ ভূমিকা পালন করেছে, তবে সংক্রমণ বৃদ্ধির ক্ষিপ্রগতি এখানে ভিন্ন কিছুর ইঙ্গিত দিচ্ছিল। অবশেষে, সাম্প্রতিক সময়ে সিএইচআরএফ ও আইসিডিডিআর,বি পরিচালিত দু'টি গবেষণা থেকে বিষয়টি অনেকটাই পরিষ্কার হয়ে যায়। মার্চের তৃতীয় সপ্তাহে এ দু'টি প্রতিষ্ঠানের স্বতন্ত্রভাবে পরিচালিত গবেষণায় দেখা গেছে, সাম্প্রতিক করোনা রোগীদের ৮০-৮১% করোনাভাইরাসের সাউথ আফ্রিকান ভ্যারিয়েন্ট এবং ১০-১২% ইউকে ভ্যারিয়েনটে সংক্রমিত হয়েছেন। দেশে প্রথমবারের মতো করোনাভাইরাসের ইউকে ও সাউথ আফ্রিকান ভ্যারিয়েন্ট শনাক্ত হয় যথাক্রমে ৬ জানুয়ারি ও ৬ ফেব্রুয়ারি তারিখে। সংবাদ মাধ্যমে প্রকাশিত বিভিন্ন গবেষণা প্রতিবেদন অনুসারে, মার্চের ২য় সপ্তাহ পর্যন্ত ইউকে ভ্যারিয়েন্টের সংক্রমণ বাড়তে থাকে। এরপর দ্রুত এর জায়গা দখল করে নেয় সাউথ আফ্রিকান ভ্যারিয়েন্ট, যার শতকরা হার মার্চের শেষ নাগাদ ৮১% এ পৌঁছে। যদিও এ গবেষণাসমুহ স্বল্প সংখ্যক নমুনার উপর ভিত্তি করে পরিচালিত হয়েছে, তথাপি এগুলো থেকে দেশে এসব ভ্যারিয়েন্টের বিস্তৃতির সামগ্রিক গতিপ্রকৃতির একটি মোটামুটি চিত্র অবশ্যই পাওয়া যাচ্ছে।একটি ভাইরাস যখন বংশ বৃদ্ধির লক্ষ্যে তার প্রতিলিপি তৈরি করে, তখন মাঝে মাঝে এর জেনেটিক মেটেরিয়ালে ছোট-খাট ত্রুটি ঘটে। একেই আমরা মিউটেশন বলি এবং এভাবেই নতুন ভ্যারিয়েন্টের উদ্ভব ঘটে। ভাইরাস জগতে এটি একটি স্বাভাবিক ঘটনা। ২০১৯ সালের শেষ পাদে আবির্ভাবের পর থেকে এখন পর্যন্ত করোনাভাইরাসের ৪,০০০ -এর অধিক ভ্যারিয়েন্টের সন্ধান মিলেছে। এ ধরনের একটি ভ্যারিয়েন্ট কেবল তখনই বিজ্ঞানীদের মাথাব্যথার কারণ হয়ে দাঁড়ায়, যখন তা দ্রুততর গতিতে ছড়ায়, রোগের লক্ষণাদিতে পরিবর্তন আনে কিংবা অধিকতর শারীরিক সমস্যা কিংবা মৃত্যুর কারণ হয়ে দাঁড়ায়, শনাক্তকরণের নিয়মিত পদ্ধতিকে পাশ কাটিয়ে যায়, প্রচলিত ওষুধ কিংবা চিকিৎসা পদ্ধতির মাধ্যমে নিয়ন্ত্রণ করা না যায়, অথবা ক্ষেত্রবিশেষে ইতোপূর্বেকার সংক্রমণ কিংবা টিকা গ্রহণের ফলে একজন ব্যক্তির শরীরে যে রোগ প্রতিরোধ ক্ষমতা তৈরি হয় তার প্রতি সাড়া না দেয়। এ ধরনের ভ্যারিয়েন্টসমূহকে ভ্যারিয়েন্ট অব কনসার্ন নামে অভিহিত করা হয়। বিজ্ঞানীরা করোনাভাইরাসের এ ধরনের চারটি ভ্যারিয়েন্ট চিহ্নিত করেছেন, যথা- ইউকে ভ্যারিয়েন্ট (বি.১.১.৭), সাউথ আফ্রিকান ভ্যারিয়েন্ট (বি.১.৩৫১), ব্রাজিলিয়ান ভ্যারিয়েন্ট (পি.১) এবং ক্যালিফোর্নিয়ান ভ্যারিয়েন্ট (বি.১.৪২৭ এবং বি.১.৪২৯)। দেশে গত মার্চে ব্রাজিলিয়ান ভ্যারিয়েন্টও শনাক্ত হয়েছে বলে রিপোর্ট এসেছে, তবে সম্ভবত এখনও ক্যালিফোর্নিয়া ভ্যারিয়েন্টের উপস্থিতির কোন তথ্য মেলেনি।ইউকে, সাউথ আফ্রিকান ও ব্রাজিলিয়ান ভ্যারিয়েন্ট - এদের সকলের স্পাইক প্রোটিনে N501Y নামে একটি কমন মিউটেশন ঘটেছে, যা তাদেরকে মানবকোষের ACE2 রিসেপ্টরের সাথে আরও ভালভাবে আবদ্ধ হতে সাহায্য করে। এটিই এদের করোনাভাইরাসের মূল সংস্করণ (wild type)-এর চেয়ে অধিকতর সংক্রামক হওয়ার অন্তর্নিহিত কারণ। বিভিন্ন সূত্রে প্রাপ্ত তথ্য মোতাবেক, মূল করোনাভাইরাসের তুলনায় ইউকে ভ্যারিয়েন্ট ৩০-৫০%, সাউথ আফ্রিকান ভ্যারিয়েন্ট ৫০% এবং ব্রাজিলিয়ান ভ্যারিয়েন্ট ১৫০% অধিকতর সংক্রামক।সাউথ আফ্রিকান ভ্যারিয়েন্টের স্পাইক প্রোটিনে E484K এবং K417N নামে আরও দু'টি গুরুত্বপূর্ণ মিউটেশন দেখা যায়। এই মিউটেশন সমূহের কারণে করোনাভাইরাসের এই ভ্যারিয়েন্টের সাথে মূল ভাইরাসের বিরুদ্ধে তৈরি হওয়া এন্টিবডি ঠিক মতো যুক্ত হতে পারে না। এটার মানে দাঁড়াচ্ছে, ইতোপূর্বে করোনায় আক্রান্ত হয়েছেন, এমন ব্যক্তি এই ভ্যারিয়েন্টে পুনরায় আক্রান্ত হতে পারেন। তাছাড়া, মূল করোনাভাইরাসকে টার্গেট করে ইতোমধ্যে যেসব টিকা তৈরি করা হয়েছে, সেগুলো এই ভ্যারিয়েন্টের বিরুদ্ধে পর্যাপ্ত সুরক্ষা নাও দিতে পারে। যুক্তরাষ্ট্রের শীর্ষ সংক্রামক ব্যাধি বিশেষজ্ঞ ডা. এন্থনি ফ'সির ভাষায়: “সাউথ আফ্রিকান ভ্যারিয়েন্টটি সবচেয়ে উদ্বেগের। কারণ এতে যে মিউটেশন ঘটেছে তা একে টিকা গ্রহণ বা ইতোপূর্বে কোভিড-১৯-এ আক্রান্ত হওয়ার ফলে শরীরে যে এন্টিবডি তৈরি হয় তা থেকে 'লুকিয়ে' থাকতে সাহায্য করে এবং ফলে এর বিরুদ্ধে টিকার কার্যকরিতা হ্রাস পেতে পারে।” (Covid mutations could prolong the pandemic another year, health officials warn | DailyMail, Jan 29, 2021) উল্লেখ করা যেতে পারে, ব্রাজিলিয়ান ভ্যারিয়েন্টেও অনুরূপ মিউটেশনের উপস্থিতি লক্ষ্য করা গেছে (E484K, K417T)।এবার আসুন, রোগীর ভোগান্তি ও মৃত্যুর নিরিখে এসব মিউটেশনের অবস্থান বিবেচনা করা যাক। যুক্তরাজ্য সরকারের নিউ অ্যান্ড ইমার্জিং রেসপিরেটরি ভাইরাস থ্রেটস অ্যাভাইজরি গ্রুপ (নার্ভট্যাগ)-এর মতে, ইউকে ভ্যারিয়েন্টে মৃত্যুর ঝুঁকি ৩০-৪০% বেশি। সাউথ আফ্রিকান ভ্যারিয়েন্ট অধিকতর প্রাণঘাতী বলে প্রতীয়মান না হলেও সাউথ আফ্রিকায় দেখা গেছে, সংক্রমণ বৃদ্ধির ফলে হাসপাতালসমূহ চাপে পড়ে যাওয়াতে মৃত্যুর ঝুঁকি বেড়ে গেছে। এদেশেও দিনের পর দিন মৃত্যুর সংখ্যা বেড়েই চলেছে। সংবাদ মাধ্যমের তথ্য অনুসারে, দেশে ডাক্তাররা দেখছেন, সাম্প্রতিক সংক্রমণসমূহে অনেক রোগীর দ্রুত উল্লেখযোগ্য পরিমাণে (৩০-৪০%) ফুসফুস ক্ষতিগ্রস্ত হচ্ছে। হাসপাতালে ভর্তি রোগীদের ৪০-৫০ শতাংশেরই অক্সিজেন প্রয়োজন হচ্ছে। তাছাড়া, রোগের উপসর্গেও এসেছে পরিবর্তন। সর্দি-কাশি কিংবা জ্বরের মতো প্রথাগত উপসর্গের পরিবর্তে অনেকেই মাথা-ব্যথা, ডায়রিয়ার ও অস্বাভাবিক আচরণ সহ নানা উপসর্গ নিয়ে আসছেন এবং টেস্টে পজিটিভ প্রমাণিত হচ্ছেন। এবারকার সংক্রমণে আরেকটি উল্লেখযোগ্য দিক হল, এখানে তরুণরাই আক্রান্ত হচ্ছে বেশি। (করোনাভাইরাসের দ্বিতীয় দফা সংক্রমণে তরুণদের আক্রান্তের হার বেশি। (চ্যানেল আই, মার্চ ১৬, ২০২১)এ মুহূর্তে সম্ভবত একটি প্রধান চিন্তার বিষয় হয়ে দাঁড়িয়েছে: এসব ভ্যারিয়েন্ট, বিশেষ করে সাউথ আফ্রিকান ভ্যারিয়েন্টের বিরুদ্ধে বিদ্যমান টিকাসমূহ কতটুকু সুরক্ষা দিতে সক্ষম। একটি গবেষণায় দেখা গেছে, অ্যাস্ট্রাজেনেকা ভ্যাক্সিন সাউথ আফ্রিকান ভ্যারিয়েন্টের মৃদু সংক্রমণ ঠেকাতে প্রায় অকার্যকর। অন্য একটি গবেষণা মতে, এক্ষেত্রে নোভাভ্যাক্সের কার্যকারিতা প্রায় ৫০ শতাংশ। তবে, তীব্র সংক্রমণের বিরুদ্ধেও অ্যাস্ট্রাজেনেকা বা নোভাভ্যাক্স কতটা সুরক্ষা দিতে পারবে তা স্পষ্ট নয়। জনসন অ্যান্ড জনসনের ভ্যাক্সিন নিয়ে পরিচালিত একটি বড় পরিসরের গবেষণায় এটি সাউথ আফ্রিকান ভ্যারিয়েন্টের তীব্র সংক্রমণ রোধে ৮৫% কার্যকর বলে প্রমাণিত হয়েছে। ফাইজারের ভ্যাক্সিন নিয়ে পরিচালিত একটি অপেক্ষাকৃত ছোট গবেষণায় এটি এমনকি সাউথ আফ্রিকান ভ্যারিয়েন্টের মৃদু সংক্রমণ ঠেকাতেও শতভাগ কার্যকর বলে প্রমাণ পাওয়া গেছে। (Vaccines And Variants: What We Know So Far : Goats and Soda : NPR, April 09, 2021)দেশে ইতোমধ্যে টিকা দান কর্মসূচি চালু হয়েছে। আমরা অ্যাস্ট্রাজেনেকার টিকা নিচ্ছি। যেহেতু, এ মুহূর্তে নতুন করে সংক্রমণ বৃদ্ধির ক্ষেত্রে সাউথ আফ্রিকান ভ্যারিয়েন্ট প্রধান ভূমিকা রাখছে বলে প্রতীয়মান হচ্ছে এবং এখন পর্যন্ত পাওয়া তথ্য অনুসারে, এই ভ্যারিয়েন্টের বিরুদ্ধে অ্যাস্ট্রাজেনেকার টিকার কার্যকরীতা প্রশ্নসাপেক্ষ, আমাদের এ ব্যাপারে আরও খোঁজ-খবর নেয়া এবং বিকল্প টিকা সংগ্রহের বিষয় গুরুত্ব সহকারে বিবেচনা করা দরকার। পাশাপাশি, দেশের বিভিন্ন অঞ্চল, বিশেষ করে করোনা উপদ্রুত এলাকাসমূহ থেকে নমুনা সংগ্রহ করে বড় পরিসরে সমীক্ষা চালিয়ে করোনাভাইরাসের বিভিন্ন ভ্যারিয়েন্টের অঞ্চলভিত্তিক বিস্তৃতি নির্ধারণে আশু পদক্ষেপ গ্রহণ জরুরি। অন্যথায়, টিকা দান কর্মসূচি কাঙ্খিত ফল দানে ব্যর্থ হতে পারে।সবাই ভাল থাকুন।ড. মুহম্মদ দিদারে আলম মুহসিন, অধ্যাপক, ফার্মেসি বিভাগ, জাহাঙ্গীরনগর বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","","https://bangla.dhakatribune.com/articles/opinion/page/2"
"1632474434-964","https://bangla.dhakatribune.com/","মতামত","https://bangla.dhakatribune.com/articles/opinion","পত্রিকা পড়ার গল্প","https://bangla.dhakatribune.com/opinion/2020/10/09/28258","প্রধানমন্ত্রী শেখ হাসিনা ছেলেবেলার স্মৃতি থেকে কীভাবে সংবাদপত্র তার দৈনন্দিন জীবনের একটি অত্যাবশ্যকীয় উপাদান হয়ে উঠেছে এবং বাবা বঙ্গবন্ধু শেখ মুজিবুর রহমানের প্রভাবে শৈশবকাল থেকেই কীভাবে তিনি অভ্যাসটি বিকাশ করেছিলেন তা নিয়ে একটি নিবন্ধ লিখেছেন
প্রধানমন্ত্রী শেখ হাসিনা ছেলেবেলার স্মৃতি থেকে কীভাবে সংবাদপত্র তার দৈনন্দিন জীবনের একটি অত্যাবশ্যকীয় উপাদান হয়ে উঠেছে এবং বাবা বঙ্গবন্ধু শেখ মুজিবুর রহমানের প্রভাবে শৈশবকাল থেকেই কীভাবে তিনি অভ্যাসটি বিকাশ করেছিলেন তা নিয়ে একটি নিবন্ধ লিখেছেন।একভোরে ঘুম থেকে উঠে একে একে সকলে জড়ো হতাম মায়ের শোবার ঘরে। হাতে চায়ের পেয়ালা, বিছানার উপর ছড়ানো-ছিটানো খবরের কাগজ … একজনের পর আরেকজন, এক-একটা খবর পড়ছে আর অন্যেরা মন দিয়ে শুনছে বা মতামত দিচ্ছে। কখনও কখনও তর্কও চলছে – কাগজে কী লিখল বা কী বার্তা দিতে চাচ্ছে? যার যার চিন্তা থেকে মতামত দিয়ে যাচ্ছে। এমনিভাবে জমে উঠছে সকালের চায়ের আসর আর খবরের কাগজ পড়া।আমাদের দিনটা এভাবেই শুরু হতো। অন্ততঃ ঘণ্টা তিনেক এভাবেই চলতো। আব্বা প্রস্তুত হয়ে যেতেন। আমরাও স্কুলের জন্য তৈরি হতাম। আব্বার অফিস এক মিনিটও এদিক-সেদিক হওয়ার জো নেই। সময়ানুবর্তিতা তাঁর কাছে থেকেই আমরা পেয়েছি।সংবাদপত্র পড়া ও বিভিন্ন মতামত দেওয়া দেখে আব্বা একদিন বললেন: “বলতো? কে কোন খবরটা বেশি মন দিয়ে পড়?”আমরা খুব হকচকিয়ে গেলাম। কেউ কোন কথা বলতে পারি না। আমি, কামাল, জামাল, রেহানা, খোকা কাকা, জেনী সকলেই সেখানে। এমন কি ছোট্ট রাসেলও আমাদের সাথে। তবে, সে পড়ে না, কাগজ কেড়ে নেওয়ার জন্য ব্যস্ত থাকেআমরা কিছু বলতে পারছি না দেখে আব্বা নিজেই বলে দিলেন-কে কোন খবরটা নিয়ে আমরা বেশি আগ্রহী। আমারা তো হতবাক। আব্বা এত খেয়াল করেন! মা সংবাদপত্রের ভিতরের ছোট ছোট খবরগুলি, বিশেষ করে সামাজিক বিষয়গুলি, বেশি পড়তেন। আর কোথায় কী ঘটনা ঘটছে তা-ও দেখতেন। কামাল স্পোর্টসের খবর বেশি দেখতো। জামালও মোটামুটি তাই। আমি সাহিত্যের পাতা, আর সিনেমার সংবাদ নিয়ে ব্যস্ত হয়ে পড়তাম । এভাবে একেকজনের একেক দিকে আগ্রহ।খুব ছোটবেলা থেকেই কাগজের প্রতি রেহানা’র একটা আলাদা আকর্ষণ ছিল। আব্বা ওকে কোলে নিয়ে বারান্দায় চা খেতেন আর কাগজ পড়তেন। কাগজ দেখলেই রেহানা তা নিয়ে টানাটানি শুরু করতো – নিজেই পড়বে – এমনটা তার ভাব ছিল। এর পর ধানমন্ডির বাড়িতে যখন আমরা চলে আসি, তখন আমাদের সাথে সাথে ওরও কাগজ পড়া শুরু হয়। যখন একটু বড় হলো, তখন তো তার খুটিয়ে খুটিয়ে খবর পড়ার অভ্যাস হলো। ওর দৃষ্টি থেকে কোন খবরই এড়াতো না, তা সিনেমার খবর হোক বা অন্য কিছু। আর ছোটদের পাতায় অনেক গল্প, কবিতা, কুইজ থাকতো। রেহানা সেগুলো খুব মনোযোগ দিয়ে পড়তো।এখন রেহানা লন্ডনে থাকে। সেখানে সে অনলাইনে নিয়মিত দেশের পত্রপত্রিকা পড়ে। শুধু যে পড়ে তাই না, কোথায়ও কোন মানুষের দুঃখ-কষ্টের খবর দেখতে পেলে সাথে সাথে আমাকে মেসেজ পাঠায় – অমুককে সাহায্য কর, এখানে কেন এ ঘটনা ঘটলো, ব্যবস্থা নাও…। উদাহরণ দিচ্ছি। এই তো করোনাভাইরাসের মহামারির সময়েরই ঘটনা। একজন ভিক্ষুক ভিক্ষা করে টাকা জমিয়েছিলেন ঘর বানাবেন বলে। কিন্তু করোনাভাইরাস মহামারি শুরু হওয়ায় ঐ ভিক্ষুক তার সব জমানো টাকা দান করে দেন করোনাভাইরাস রুগীদের চিকিৎসার জন্য। খবরের কাগজে এই মহানুভবতার খবর রেহানার মনকে দারুণভাবে নাড়া দেয়। আমাকে সাথে সাথে সে বিষয়টা জানায়। আমরা তার জন্য ঘর তৈরি করে দিয়েছি। এভাবে এ পর্যন্ত অনেক মানুষের পাশে দাঁড়াতে পেরেছি শুধুমাত্র আমার ছোট্ট বোনটির উদার মানবিক গুণাবলীর জন্য; ওর খবরের কাগজ পড়ার অভ্যাসের কারণে। সুদূর প্রবাসে থেকেও প্রতিনিয়ত সে দেশের মানুষের কথা ভাবে। পত্রিকায় পাতা থেকে খবর সংগ্রহ করে মানুষের সেবা করে।দুইআমার ও কামালের ছোটবেলা কেটেছে টুঙ্গিপাড়ায় গ্রামের বাড়িতে। সেকালে ঢাকা থেকে টুঙ্গিপাড়ায় যেতে সময় লাগতো দুই রাত একদিন। অর্থাৎ সন্ধ্যার স্টিমারে চড়লে পরের দিন স্টিমারে কাটাতে হতো। এরপর শেষ রাতে স্টিমার পাটগাতি স্টেশনে থামতো। সেখান থেকে নৌকার দুই-আড়াই ঘন্টার নদীপথ পেড়িয়ে টুঙ্গিপাড়া গ্রামে পৌঁছানো যেত।কাজেই সেখানে কাগজ পৌঁছাত অনিয়মিতভাবে। তখন কাগজ বা পত্রিকা পড়া কাকে বলে তা শিখতে পারিনি। তবে, একখানা কাগজ আসতো আমাদের বাড়িতে। তা পড়ায় বড়দের যে প্রচণ্ড আগ্রহ তা দেখতাম।ঢাকায় আমরা আসি ১৯৫৪ সালে। তখন রাজনৈতিক অনেক চড়াই-উৎড়াই চলছে। আব্বাকে তো আমরা পেতামই না। তিনি প্রদেশিক পরিষদের সদস্য নির্বাচিত হয়েছেন। আবার মন্ত্রিত্বও পেলেন। তিনি এত ব্যস্ত থাকতেন যে গভীর রাতে ফিরতেন। আমরা তখন ঘুমিয়ে পড়তাম। সকালে উঠে আমি আর কামাল স্কুলে চলে যেতাম। মাঝেমধ্যে যখন দুপুরে খেতে আসতেন, তখন আব্বার দেখা পেতাম। ঐ সময়টুকুই আমাদের কাছে ভীষণ মূল্যবান ছিল। আব্বার আদর-ভালবাসা অল্প সময়ের জন্য পেলেও আমাদের জন্য ছিল তা অনেক পাওয়া।বাংলার মানুষের জন্য তিনি নিজের জীবনকে উৎসর্গ করেছিলেন। তার জীবনের সবটুকু সময়ই যেন বাংলার দুঃখী মানুষের জন্য নিবেদিত ছিল।এর পরই কারাগারে বন্দি তিনি। বাইরে থাকলে মানুষের ভিড়ে আমরা খুব কমই আব্বাকে কাছে পেতাম। আর কারাগারে যখন বন্দি থাকতেন তখন ১৫-দিনে মাত্র এক ঘণ্টার জন্য দেখা পেতাম। এইতো ছিল আমাদের জীবন!আমার মা আমাদের সব দুঃখ ভুলিয়ে দিতেন তার স্নেহ-ভালবাসা দিয়ে। আর আমার দাদা দাদী ও চাচা শেখ আবু নাসের – আমাদের সব আবদার তারা মেটাতেন। যা প্রয়োজন তিনিই এনে দিতেন। আর আব্বার ফুফাতো ভাই – খোকা কাকা – সব সময় আমাদের সাথে থাকতেন। আমাদের স্কুলে নেওয়া, আব্বার বিরুদ্ধে পাকিস্তানি সরকার যে মামলা দিত তার জন্য আইনজীবীদের বাড়ি যাওয়া – সবই মা’র সাথে সাথে থেকে খোকা কাকা সহযোগিতা করতেন।তবে আমার মা পড়াশেখা করতে পছন্দ করতেন। আমার দাদা বাড়িতে নানা ধরনের পত্রিকা রাখতেন। আব্বার লেখা “অসমাপ্ত আত্মজীবনী”তে দাদার পত্রিকা কেনা ও পড়ার কথা উল্লেখ আছে। তখন থেকেই আব্বার পত্রিকা পড়ার অভ্যাস। আর আমরা তার কাছ থেকেই পত্রিকা পড়তে শিখেছি।পত্রিকার সঙ্গে আব্বার একটা আত্মিক যোগসূত্র ছিল। আব্বা যখন কলকাতায় পড়ালেখা করছিলেন, তখনই একটা পত্রিকা প্রকাশের সঙ্গে সম্পৃক্ত ছিলেন। জনাব হাশেম এ পত্রিকার তত্ত্বাবধান করতেন এবং তোফাজ্জল হোসেন মানিক মিয়া সম্পাদকের দায়িত্ব পালন করতেন। পত্রিকাটির প্রচারের কাজে আব্বা যুক্ত ছিলেন। “মিল্লাত” ও “ইত্তেহাদ” নামে ২টি পত্রিকাও প্রকাশিত হয়েছিল। সেগুলির সঙ্গেও আব্বা জড়িত ছিলেন। ১৯৫৭ সালে “নতুন দিন” নামে আরেকটি পত্রিকার সঙ্গে আব্বা সম্পৃক্ত হন। কবি লুৎফর রহমান জুলফিকার ছিলেন এর সম্পাদক।প্রধানমন্ত্রী শেখ হাসিনা। ফাইল ছবিপাকিস্তান সৃষ্টির পর হোসেন শহীদ সোহরাওয়ার্দীর আর্থিক সহায়তায় “ইত্তেফাক” পত্রিকা প্রকাশিত হয়। তোফাজ্জল হোসেন মানিক মিয়া এ পত্রিকার সম্পাদক ছিলেন। এ পত্রিকার সঙ্গেও আব্বা সংযুক্ত ছিলেন এবং কাজ করেছেন।আওয়ামী লীগের সাধারণ সম্পাদকের দায়িত্ব পাওয়ার পর আব্বা ১৯৫৭ সালে মন্ত্রিসভা থেকে পদত্যাগ করেন। সংগঠনকে শক্তিশালী করে গড়ে তোলার জন্য তিনি মন্ত্রিত্ব ছেড়ে দিয়ে সংগঠনের কাজে মনোনিবেশ করেন। ১৯৫৮ সালে মার্শাল ’ল জারি করে আইয়ুব খান। আব্বা গ্রেফতার হন। ১৯৬০ সালের ১৭ ডিসেম্বর তিনি মুক্তি পান।মুক্তি পেয়ে তিনি আলফা ইন্সুরেন্স কোম্পানিতে চাকুরি শুরু করেন। কারণ, এ সময় তার রাজনীতি করার উপর নিষেধাজ্ঞা জারি ছিল। এমনকি ঢাকার বাইরে যেতে হলেও থানায় খবর দিয়ে যেতে হতো, গোয়েন্দা সংস্থাকে জানিয়ে যেতে হতো। তবে আমাদের জন্য সে সময়টা আব্বাকে কাছে পাওয়ার এক বিরল সুযোগ এনে দেয়। খুব ভোরে উঠে আব্বার সাথে প্রাতঃভ্রমণে বের হতাম। আমরা তখন সেগুনবাগিচার একটি বাড়িতে থাকতাম। রমনা পার্ক তখন তৈরি হচ্ছে। ৭৬ নম্বর সেগুনবাগিচার সেই বাসা থেকে হেঁটে পার্কে যেতাম। সেখানে একটা ছোট চিড়িয়াখানা ছিল। কয়েকটা হরিণ, ময়ূর পাখিসহ কিছু জীবজন্তু ছিল তাতে।বাসায় ফিরে এসে আব্বা চা ও খবরের কাগজ নিয়ে বসতেন। মা ও আব্বা মিলে কাগজ পড়তেন। বিভিন্ন বিষয় নিয়ে আলোচনা করতেন।ইত্তেফাক পত্রিকার “কচিকাঁচার আসর” নামে ছোটদের একটা অংশ প্রতি সপ্তাহে বের হতো। সেখানে জালাল আহমেদ নামে একজন “জাপানের চিঠি” বলে একটা লেখা লিখতেন। ধাঁধাঁর আসর ছিল। আমি ধাঁধাঁর আসরে মাঝেমধ্যে ধাঁধাঁর জবাব দিতাম। কখনও কখনও মিলাতেও পারতাম।পত্রিকাগুলিতে তখন সাহিত্যের পাতা থাকতো। বারান্দায় বসে চা ও কাগজ পড়া প্রতিদিনের কাজ ছিল। আমার মা খুব খুটিয়ে খুটিয়ে কাগজ পড়তেন। দুপুরে খাবার খেয়ে মা পত্রিকা ও ডাকবাক্সের চিঠিপত্র নিয়ে বসতেন। আমাদের বাসায় নিয়মিত “বেগম” পত্রিকা রাখা হতো। ন্যাশনাল “জিওগ্রাফি”, “লাইফ” এবং “রিডার্স ডাইজেস্ট” – কোনটা সাপ্তাহিক, কোনটা মাসিক আবার কোনটা বা ত্রৈমাসিক – এই পত্রিকাগুলি রাখা হতো। “সমকাল” সাহিত্য পত্রিকাও বাসায় রাখা হতো। মা খুব পছন্দ করতেন। “বেগম” ও “সমকাল” – এ দুটোর লেখা মায়ের খুব পছন্দ ছিল।সে সময়ে সাপ্তাহিক “বাংলার বাণী” নামে একটা পত্রিকা প্রকাশ করা শুরু করলেন আব্বা। সেগুনবাগিচায় একটা জায়গা নিয়ে সেখানে একটা ট্রেড মেশিন বসানো হলো। যেখান থেকে ‘বাংলার বাণী’ প্রকাশিত হতো। মণি ভাই ঢাকা বিশ্ববিদ্যালয়ে বাংলা’য় পড়তেন। তাকেই কাগজের দায়িত্ব দেওয়া হয়েছিল। ১৯৬২ সালে আব্বা আবার গ্রেফতার হন। আমরা তখন ধানমন্ডির বাড়িতে চলে এসেছি। কারাগারে আব্বা যখন বন্দি থাকতেন, বাইরের খবর পাওয়ার একমাত্র উপায় থাকতো খবরের কাগজ। কিন্তু যে পত্রিকা দেওয়া হতো সেগুলি সেন্সর করে দেওয়া হত।বন্দি থাকাবস্থায় পত্রিকা পড়ার যে আগ্রত তা আপনারা যদি আমার আব্বার লেখা “কারাগারের রোজনামচা” পড়েন তখনই বুঝতে পারবেন। একজন বন্দির জীবনে, আর যদি সে হয় রাজবন্দি, তার জন্য পত্রিকা কত গুরুত্বপূর্ণ – তাতে প্রকাশ পেয়েছে। যদিও বাইরের খবরাখবর পেতে আব্বার খুব বেশি বেগ পেতে হতো না, কারণ জেলের ভিতরে যারা কাজ করতেন বা অন্য বন্দিরা থাকতেন, তাদের কাছ থেকেই অনায়াসে তিনি খবরগুলি পেতেন।আমার মা যখন সাক্ষাৎ করতে যেতেন, তখন দেশের রাজনৈতিক পরিস্থিতি তিনি আব্বাকে অবহিত করতেন। আর আব্বা যেসব দিক-নির্দেশনা দিতেন, সেগুলি তিনি দলের নেতাকর্মীদের কাছে পৌঁছে দিতেন। বিশেষ করে ছয়-দফা দেওয়ার পর যে আন্দোলনটা গড়ে উঠে, তার সবটুকু কৃতিত্বই আমার মায়ের। তার ছিল প্রখর স্মরণশক্তি।বন্দি থাকাবস্থায় পত্রিকা যে কত বড় সহায়ক সাথী তা আমি নিজেও জানি। ২০০৭-০৮ সময়ে যখন বন্দি ছিলাম আমি নিজের টাকায় ৪টি পত্রিকা কিনতাম। তবে নিজের পছন্দমত কাগজ নেওয়া যেতো না। সরকার ৪টা পত্রিকার নাম দিয়েছিল, তাই নিতাম। কিছু খবর তো পাওয়া যেতো।তিন১৯৭৫ সালের ১৫ই আগস্ট ঘাতকদের নির্মম বুলেটে আমার আব্বা, বাংলাদেশের রাষ্ট্রপতি, জাতির পিতা বঙ্গবন্ধু শেখ মুজিবুর রহমান, নির্মমভাবে নিহত হন। সেই সাথে আমার মা, তিন ভাইসহ পরিবারের ১৮ জন সদস্যকে হত্যা করা হয়।আমি ও আমার ছোট বোন শেখ রেহানা বিদেশে ছিলাম। সব হারিয়ে রিক্ত-নিঃস্ব হয়ে রিফিউজি হিসেবে যখন পরাশ্রয়ে জীবযাপন করি, তখনও পত্রিকা যোগাড় করেছি এবং নিয়মিত পত্রিকা পড়েছি।১৯৮০ সালে দিল্লী থেকে লন্ডন গিয়েছিলাম। রেহানার সাথে ছিলাম বেশ কিছুদিন। তখন যে পাড়ায় আমরা থাকতাম, ঐ পাড়ার ৮-১০জন ছেলেমেয়েকে স্কুলে পৌঁছে দিতাম। ছুটি হলে সকলকে নিয়ে আবার ঘরে পৌঁছে দিতাম। বাচ্চা প্রতি এক পাউ- করে মজুরি পেতাম। ঐ টাকা থেকে সর্বপ্রথম যে খরচটা আমি প্রতিদিন করতাম তা হলো কর্নারশপ থেকে একটা পত্রিকা কেনা। বাচ্চাদের স্কুলে পৌঁছে দিয়ে ঘরে ফেরার সময় পত্রিকা, রুটি ও অন্যান্য প্রয়োজনীয় জিনিস কিনে বাসায় ফিরতাম। তখন একটা পত্রিকা হাতে না নিলে মনে হত সমস্ত দিনটাই যেন “পানসে” হয়ে গেছে।সব সময়ই আব্বা ও মায়ের কথা চিন্তা করি। তারা দেশ ও দেশের মানুষের কথা ভাবতে শিখিয়েছেন। মানুষের প্রতি কর্তব্যবোধ জাগ্রত করেছেন। সাধাসিধে জীবনযাপনের মধ্য দিয়ে উন্নততর সুচিন্তা করতে শিখিয়েছেন। মানবপ্রেম ও দায়িত্ববোধ সম্পর্কে সচেতন করেছেন। সে আদর্শ নিয়ে বড় হয়েছিলাম বলেই আজ দেশসেবার মত কঠিন দায়িত্ব পালন করতে সক্ষম হচ্ছি। প্রতিদিনের রাষ্ট্র পরিচালনায় মানব কল্যাণকে প্রাধান্য দিয়ে পরিকল্পনা নিতে পারছি এবং তা বাস্তবায়ন করছি। যার সুফল বাংলাদেশের মানুষ ভোগ করছে।সমালোচনা, আলোচনা রাজনৈতিক জীবনে থাকবেই। কিন্তু সততা-নিষ্ঠা নিয়ে কাজ করলে, নিজের আত্মবিশ্বাস থেকে সিদ্ধান্ত নিলে, সে কাজের শুভ ফলটা মানুষের কাছে পৌঁছবেই।গণমাধ্যম সমাজে সচেতনতা সৃষ্টি করতে পারে। আমি সরকার গঠন করার পর সব সরকারি পত্রিকা ব্যক্তি খাতে ছেড়ে দেই।যদিও সরকারিকরণের বিরুদ্ধে যারা ছিলেন এবং সরকারিকরণ নিয়ে যারা খুবই সমালোচনা করতেন, তারাই আবার যখন বেসরকারিকরণ করলাম, তখন তারা আমার বিরুদ্ধে সমালোচনা করতেন। আন্দোলন, অনশনও হয়েছে।আমি মাঝে মধ্যে চিন্তা করি, যুদ্ধবিধ্বস্ত দেশে যে কয়টা পত্রিকা ছিল তা সরকারিকরণ করে সব সাংবাদিকের চাকুরি সরকারিভাবে দেওয়া হলো, বেতনও সরকারিভাবে পেতে শুরু করলেন তারা, আবার তারাই সকল সুযোগসুবিধা নিয়েও আব্বার বিরুদ্ধে সমালোচনা করা শুরু করলেন। কেন?আবার আমি যখন সব ব্যক্তি মালিকানায় ছেড়ে দিলাম, সরকারি পত্রিকা তখন কেন বেসরকারি করছি তা নিয়ে সমালোচনা, আন্দোলন, অনশন সবই হলো। কেন? এর উত্তর কেউ দেবেন না, আমি জানি।১৯৯৬ সালে যখন আওয়ামী লীগ সরকার গঠন করে তখন বাংলাদেশে হাতে গোনা কয়েকটা পত্রিকা ছিল। সেগুলিরও নিয়ন্ত্রণ হত বিশেষ জায়গা থেকে। সরকারি মালিকানায় রেডিও, টেলিভিশন। বেসরকারি খাতে কোন টেলিভিশন, রেডিও চ্যানেল ছিল না।আমি উদ্যোগ নিয়ে বেসরকারি খাত উম্মুক্ত করে দিলাম। এ ক্ষেত্রে আমার দুটি লক্ষ্য ছিল – একটা হলো কর্মসংস্থান সৃষ্টি করা, আরেকটা হলো আমাদের সংস্কৃতির বিকাশ – বর্তমান যুগের সাথে আধুনিক প্রযুক্তি-নির্ভর সংস্কৃতি-শিল্পের সম্মিলন ঘটানো। যাতে আধুনিকতা বিকশিত হওয়ার সুযোগ পায়, তৃণমূলের মানুষ এর সুফল ভোগ করতে পারে।২০০৮ সালের নির্বাচনী ইশতেহারে ডিজিটাল বাংলাদেশ গড়ার অঙ্গিকার করেছিলাম। ডিজিটাল ডিভাইস আমাদের কর্মজীবনে বিশেষ অবদান রেখে যাচ্ছে। বিশেষ করে করোনাভাইরাসের মোকাবেলা করতে সহায়তা করছে। সময়োচিত পদক্ষেপ নিয়ে অর্থনৈতিক কর্মকা- সচল রাখার সুযোগ পাচ্ছি।১৯৯৬ সালেই মোবাইল ফোন বেসরকারি খাতে উম্মুক্ত করে দিয়েছি। আজ সকলের হাতে মোবাইল ফোন।বাংলাদেশে সিনেমা শিল্পের শুরু হয়েছিল আব্বা’র হাত ধরে। এ শিল্পকে আধুনিক প্রযুক্তিসম্পন্ন করে বাংলাদেশের মানুষের চিত্তবিনোদনের ব্যাপক সুযোগ রয়েছে। আবার সার্বিক উন্নয়ন ও দারিদ্র্য বিমোচনেও ভূমিকা রাখতে পারে এ শিল্প।বিশ্ব জুড়ে করোনাভাইরাসের কারণে আমরা এক অস্বাভাবিক পরিস্থিতির মধ্যে দিন যাপন করছি। আমি আশাবাদী এ কালো মেঘ শিগগিরই কেটে যাবে, উদয় হবে আলোকোজ্জ্বল নতুন সূর্যের। সকলের জীবন সফল হোক, সুন্দর হোক। সবাই সুস্থ্য থাকুন, এই কামনা করি।
প্রধানমন্ত্রী শেখ হাসিনা কর্তৃক লিখিত এই নিবন্ধটি বাংলাদেশ সংবাদ সংস্থায় (বাসস) প্রকাশিত হয়েছে।","4","https://bangla.dhakatribune.com/articles/opinion/page/4"
"1632474353-948","https://bangla.dhakatribune.com/","মতামত","https://bangla.dhakatribune.com/articles/opinion","সহজেই প্রতিরোধ করা যেতে পারে পানিতে...","https://bangla.dhakatribune.com/opinion/2021/02/26/32277","যেসব শিশুদের সাঁতার শেখার মতো বয়স হয়নি, তাদের জন্য বরগুনা আর পটুয়াখালিতে প্রায় সাতশো ‘আঁচল’ বা শিশু দিবাযত্ন কেন্দ্র স্থাপন করেছে সেন্টার ফর ইনজুরি প্রিভেনশন অ্যান্ড রিসার্চ বাংলাদেশ,  এই আঁচলে যে শিশুরা থাকে তাদের পানিতে ডুবে মৃত্যুর আশংকা ৮২% কমে যায়
ভাবতে পারেন, সুস্থ সবল একটা শিশু যে তার পঞ্চম জন্মদিন পালনের আগেই যে কারনে মারা যেতে পারে সেটা কোন অসুখ নয়! সে মারা যেতে পারে তারই ঘরের পাশের ডোবা বা পুকুরে ডুবে! সেন্টার ফর ইনজুরি প্রিভেনশন অ্যান্ড রিসার্চ বাংলাদেশ, সিআইপিআরবি’র গবেষণা অনুযায়ী শিশুদের মায়েরা যে সময়ে ঘরের কাজে ব্যস্ত থাকে অর্থাৎ সকাল ৯টা থেকে দুপুর ১টা, এই সময়ে পানিতে ডুবে মৃত্যুর হার সবচেয়ে বেশি। কার এই সময়ে সদ্য হামাগুড়ি বা হাঁটতে শেখা শিশুটিকে দেখাশোনার কেউ থাকেনা। আমাদের সমাজ ব্যবস্থায় শিশুর দেখাশোনার ভার মায়ের উপরই বেশি বর্তায়। তাই ঘর-সংসারের ব্যস্ততায় শিশুর প্রতি ক্ষনিকের অমনোযোগ হয়ে যেতে পারে তার মৃত্যুর কারণ। বাংলাদেশ হেলথ অ্যান্ড ইনজুরি সার্ভে ২০১৬ অনুযায়ী, দেশে প্রতিদিন গড়ে ৫২ জন পানিতে ডুবে মারা যায়। যার মধ্যে ৪০ জনই শিশু। সবচেয়ে বেশি মারা যায় বরিশাল বিভাগে। পানিতে ডুবে শিশু মৃত্যুর হার বাংলাদেশে অন্য যেকোনও রোগ বা দুর্ঘটনায় মারা যাওয়া শিশুদের চেয়ে বেশি। এই বাস্তবতায় পটুয়াখালি আর বরগুনায় তথ্য সংগ্রহে গিয়ে দেখা মেলে এমন এক মায়ের সাথে, যার দেড় বছরের মেয়ে মারা যায় পানিতে ডুবে। করোনাভাইরাস মহামারিতে দেশে সর্বোচ্চ মৃত্যুর রেকর্ড হয় ৩০ জুন ২০২০, ৬৪ জন। ঠিক তার দুদিন পর, ২ জুলাই, ২০২০ অন্যান্য দিনের মতোই দিনের শুরু হয় মোসাম্মাৎ রুমির। সকাল ১১টার দিকে ছোট মেয়ে খাদিজাকে ছয় বছরের বড় মেয়ের সাথে খেলতে দিয়ে ভাত খেতে রান্না ঘরে গিয়েছিলেন তিনি। সেখানে বসেই দেখেছেন দুই বোন খেলতে খেলতে ঘরের বাইরে যাচ্ছে। খাওয়া শেষ হবার পর বড় মেয়ে দৌড়ে তার কাছে এলেও আসেনি খাদিজা। খুঁজতে গিয়ে দেখেন ঘর থেকে মাত্র ২০ হাত দূরের পুকুরের পাড়ে পড়ে আছে খাদিজার হাতে থাকা মটর দানার প্যাকেট। বুকের ভেতরের কাঁপুনি দেয় তার। সন্দেহ নিয়ে তাকান মাঝ পুকুরে, ভেসে থাকতে দেখেন ছোট্ট খাদিজার জামা। দৌড়ে পুকুরে নেমে তুলে আনেন খাদিজাকে। রুমির চিৎকারে দৌঁড়ে আসেন খাদিজার নানা। কম্বলে জড়িয়ে হাসপাতালে নিয়ে গেলে ডাক্তার জানান, পুকুরেই মারা গেছে ছোট্ট খাদিজা। জন্মের পর থেকে যে খাদিজাকে কাবু করতে পারেনি কোন অসুখ-জরা, সে মারা গেছে তারই বাড়ির পাশের পুকুরের দেড় হাত গভীর পানিতে। সাঁতারের প্রশিক্ষণ দিচ্ছে সিআইপিআরবির সদস্যরাশিশুদের নিওমোনিয়া, কলেরা, ডেংগু, টাইফয়েডসহ অন্যান্য মারনঘাতী অসুখ নিয়ে আমরা সবাই কম বেশি সচেতন। কেবল অগোচরে থেকে যায় বাড়ির কাছে থাকা এই মরণ ফাঁদের কথা। বাড়ির পাশে সবজি বাগান যেন গরু ছাগল নষ্ট না করে সেজন্য বেড়া বা জাল দেয়ার রেওয়াজ সর্বত্র। কিন্তু সেই বাগানের পাশের পুকুরে ডুবে মারা যেতে পারে আপনার আমার শিশু, তা আমাদের ভাবায় না। আরেকটু বড় শিশুদের সাঁতার শেখাতে পারলে আজীবনের জন্য পানিতে ডুবে মরার ভয় থেকে নিস্তার মেলে। সাঁতার শেখাই হলো পানিতে ডুবে মৃত্যু ঠেকানোর একমাত্র টিকা। খাদিজার মায়ের কাছে জানতে চেয়েছিলাম, ছোট মেয়ে মারা যাওয়ার পর সাত মাস পেরিয়ে গেছে, বড় মেয়েকে সাঁতার শিখিয়েছেন কিনা। তিনি বললেন, না। আসলে তিনি বুঝতেই পারছেন না, সাঁতার শেখানো হলে ওই মেয়েটিকে পানিতে ডুবে মৃত্যুর হাত থেকে বাঁচাতে তাকে আর চোখে চোখে রাখতে হবে না।দুই মেয়েকেই মারণঘাতী অসুখ থেকে বাঁচাতে বাধ্যতামূল সরকারি ছয়টি টিকা দিয়েছিলেন তিনি। অথচ এই সাঁতার হতে পারে সাত নম্বর বাধ্যতামূলক টিকা। যে টিকার সাফল্যের হার ৯৬ শতাংশ, গবেষণায় প্রমাণ করেছে সিআইপিআরবি। যেসব শিশুদের সাঁতার শেখার মতো বয়স হয়নি, তাদের জন্য বরগুনা আর পটুয়াখালিতে প্রায় সাতশো ‘আঁচল’ বা শিশু দিবাযত্ন কেন্দ্র স্থাপন করেছে সেন্টার ফর ইনজুরি প্রিভেনশন অ্যান্ড রিসার্চ বাংলাদেশ। সকাল নয়টা থেকে দুপুর একটা পর্যন্ত  আঁচলের কর্মীরা সর্বোচ্চ ২৫ জন শিশুকে দেখাশোনা করেন। এই “আঁচল” এ যে শিশু থাকে, তার পানিতে ডুবে মৃত্যুর আশংকা ৮২% কমে যেতে পারে। আঁচলে শিশুদের দেখাশোনাই কেবল নয়, এই সময়ে তাদের বয়স অনুযায়ী প্রারম্ভিক বিকাশে সহায়তা করেন আঁচল মা আর তার সহকারী। যা তাদের মানসিক আর শারীরিক সক্ষমতা বাড়ায়। বাংলাদেশে শিশুমৃত্যুর অন্যতম বড় কারণ এই পানিতে ডুবে মারা যাওয়া প্রতিরোধ করতে আমাদের সবার আন্তরিকভাবে এগিয়ে আসার সময় এখন। শীত শেষ, কিছুদিন পরেই বর্ষা এলেই ভরে উঠবে বাড়ির আশে পাশে থাকা পানির আধারগুলো। আর মৃত্যু মিছিলে যুক্ত হবে প্রতিদিন ৪০জন করে শিশু। প্রতিরোধযোগ্য এই মৃত্যু যার টিকা সম্পর্কে আমরা জানি, তা প্রয়োগে উদ্যোগ নেয়ার সময় এখনই। নাহিদ আখতার দিপা, ম্যানেজার, কমিউনিকেশন সেন্টার ফর ইনজুরি প্রিভেনশন অ্যান্ড রিসার্চ, বাংলাদেশপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","3","https://bangla.dhakatribune.com/articles/opinion/page/3"
"1632475176-1076","https://bangla.dhakatribune.com/","মতামত","https://bangla.dhakatribune.com/articles/opinion","প্রধানমন্ত্রীর ঘোষিত তামাকমুক্ত বাংলাদেশ...","https://bangla.dhakatribune.com/opinion/2021/04/25/33979","সিগারেটের ৪ মূল্যস্তর ব্যবস্থা বাতিল করে ২ স্তরে আনতে হবে। শুধু তাই নয়, এর সবকিছুর সাথে সাথে তামাক কর নীতিমালা প্রণয়ন ও বাস্তবায়ন করতে হবে, যা তামাকের ব্যবহার হ্রাসের পাশাপাশি রাজস্ব আয় বাড়াবে
জাতি হিসেবে বাংলাদেশ চ্যালেঞ্জ মোকাবেলায় অভ্যস্ত। করোনাকালে তা আবারও প্রমাণিত হয়েছে। মাননীয় প্রধানমন্ত্রীর সঠিক নেতৃত্ব ও দিকনির্দেশনায় করোনাকালেও দেশের উন্নয়ন কর্মযজ্ঞ চলমান রাখতে পেরেছি। সংক্রামক রোগের পাশাপাশি আমাদের কিছু নতুন চ্যালেঞ্জও যুক্ত হয়েছে। এর মধ্যে তামাক নিয়ন্ত্রণ উল্লেখযোগ্য। হৃদরোগ, ডায়াবেটিস, শ্বাসরোগ, ক্যান্সার, স্ট্রোক ও কিডনিরোগের মতো মরণব্যাধির মূল কারণ তামাক। দেশের ৬৭% অসংক্রামক রোগের জন্য দায়ী তামাক। শুধুমাত্র ২০১৮ সালেই তামাকের কারণে দেশে মৃত্যুবরণ করেছেন ১ লাখ ৬১ মানুষ (টোব্যাকো এটলাস, ২০২০) । এতে করে স্বাস্থ্য ও অর্থনীতি; দুই ক্ষেত্রেই ক্ষতিগ্রস্থ হচ্ছি। মাননীয় প্রধানমন্ত্রী আগামী ২০৪০ সালের মধ্যে তামাকমুক্ত বাংলাদেশ বাস্তবায়নের ঘোষণা দিয়েছেন। সেই ঘোষণা বাস্তবায়নে ৫২ জন সংসদ সদস্য তামাকপণ্যের উপর সুনির্দিষ্ট কর বাস্তবায়নের জন্য মাননীয় অর্থমন্ত্রীর কাছে আবেদন করেছেন। আমরা বিশ্বাস করি তামাক নিয়ন্ত্রণে সবচেয়ে দ্রুত ও কার্যকরী পথ তামাকপণ্যে বড় ধরনের কর বৃদ্ধি করা। ২০২১-২২ জাতীয় অর্থবছরের জাতীয় বাজেট প্রস্তাবনা আসন্ন। সেই বাজেটে তামাকমুক্ত বাংলাদেশ বাস্তবায়নে গুরুত্ব দিতে হবে। তামাকপণ্যে যুক্তিযুক্ত কর বৃদ্ধি করতে হবে। বাংলাদেশে ১৫ বছর বা তদুর্ধ্ব বয়সী, ৩ কোটি ৭৮ লাখ মানুষ তামাকজাত পণ্য ব্যবহার করে। যা এই বয়সী মোট জনসংখ্যার ৩৫.৩%। পুরুষদের মাঝে ধূমপায়ীর সংখ্যা বেশি। অন্যদিকে, প্রায় সোয়া দুই কোটি মানুষ ধোঁয়াবিহীন তামাকপণ্য (জর্দা, গুল) ব্যবহার করে; যার মধ্যে নারীর অংশগ্রহণ পুরুষের চেয়ে ৮.৬% বেশি। বাংলাদেশ ক্যানসার সোসাইটি ও ঢাকা বিশ্ববিদ্যালয়ের যৌথ গবেষণা, “তামাকজনিত ব্যাধি ও অকাল মৃত্যুর কারণে ক্রমবর্ধমাণ অর্থনৈতিক ক্ষতির মুখে বাংলাদেশ:” শীর্ষক প্রতিবেদনে বলা হয়েছে, এই মুহূর্তে দেশে ৩০ বা তদুর্ধ্ব বয়সী ৭০ লাখের অধিক লোক তামাকজনিত বিভিন্ন রোগে আক্রান্ত।এ দেশে তামাকের কর ও রাজস্ব ইস্যুতে প্রচলিত কিছু ভুল জনশ্রুতি রয়েছে। তামাক হতে প্রতি বছর গড়ে সরকার রাজস্ব আয় করে ২২ হাজার ৮১০ কোটি টাকা। তামাকপণ্যের সাথে সংশ্লিষ্ট সংস্থাগুলো বারবার এই বিষয়টিকে মুখ্য করে এক ধরণের অলিখিত “প্রশ্রয়” চেয়ে থাকে। কিন্তু খেয়াল করতে হবে, তামাকপণ্য ব্যবহারের কারণে চিকিৎসাব্যয় ও উৎপাদনশীলতা হারানো বাবদ সরকারের ক্ষতি হয় ৩০ হাজার ৫৬০ কোটি টাকা। যা রাজস্ব আয়ের চেয়ে অনেক বেশি। তামাক কোম্পানিগুলো সরকারকে দুই ধরনের কর (প্রত্যক্ষ ও পরোক্ষ) তিনভাবে দিয়ে থাকে। কোম্পানির নিজস্ব আয় থেকে (প্রত্যক্ষ কর), আমদানি/রপ্তানি পর্যায়ে কাস্টম ডিউটি (পরোক্ষ) এবং ভোক্তার কাছ থেকে তাকামপণ্য ব্যবহারের উপর (পরোক্ষ)। ভ্যাট ও সম্পূরক শুল্ক (পরোক্ষ কর) ভোক্তা পরিশোধ করেন। কোম্পানি কেবল সংগ্রহকারীর দায়িত্ব পালন করে। কাস্টম ডিউটি যেহেতু একধরনের পরোক্ষ কর, তাই এই করের বোঝাও পড়ে ভোক্তার উপরেই। বৃটিশ আমেরিকান টোব্যাকোর (বিএটিবি) ২০১৯ সালের বার্ষিক প্রতিবেদন জানাচ্ছে, ২০১৯ সালে তারা কর বাবদ সরকারি কোষাগারে জমা দিয়েছে ২২ হাজার ৬৩০ কোটি টাকা, যার মধ্যে প্রত্যক্ষ কর; অর্থাৎ যেটা বিএটিবি’র পকেট থেকে এসেছে তার পরিমাণ মাত্র ১০৮২ টাকা। অর্থাৎ, কোম্পানি নয়; ভোক্তাই তামাকের কর দিয়ে থাকে। তাই তামাক কোম্পানিগুলো বেশি কর দেয়; এই ভাবনাটা একেবারেই অমূলক। যেহেতু বাংলাদেশের বর্তমান তামাক কর কাঠামো অনেকটাই জটিল; তামাক সংশ্লিষ্ট সংস্থাগুলো সেই সুযোগটিই নিয়ে থাকে।  ২০২১-২২ জাতীয় বাজেটে আমরা তামাকপণ্যের কর বৃদ্ধির কথা বলছি। সেই করের পরিধি কেমন হওয়া উচিত? সম্প্রতি বিশ্ব স্বাস্থ্য সংস্থাসহ ৬টি আন্তর্জাতিক সংস্থার সম্মিলিতভাবে এ বিষয়ক একটি তথ্যচিত্র প্রকাশ করেছে। আমরা জাতীয় বাজেটে এর প্রতিফলন চাই। সিগারেট ও বিড়িসহ সকল প্রকার তামাকপণ্যের খুচরা মূল্যের উপর ১৫% মূল্য সংযোজন কর (ভ্যাট) এবং ১% স্বাস্থ্য উন্নয়ন সারচার্জ বহাল রাখা প্রয়োজন। বাজেটে প্রতি ১০ শলাকা সিগারেটের নিম্ন স্তরে খুচরা মূল্য ৫০ টাকা নির্ধারণ করে ৩২.৫০ টাকা সুনির্দিষ্ট সম্পূরক শুল্কারোপ করতে হবে; মধ্যম স্তরে খুচরা মূল্য ৭০ টাকা নির্ধারণ করে ৪৫.৫০ টাকা সুনির্দিষ্ট সম্পূরক শুল্কারোপ করতে হবে; উচ্চ স্তরে খুচরা মূল্য ১১০ টাকা নির্ধারণ করে ৭১.৫০ টাকা সুনির্দিষ্ট সম্পূরক শুল্ক এবং প্রিমিয়াম স্তরে ১৪০ টাকা খুচরা মূল্য নির্ধারণ করে ৯১ টাকা সুনির্দিষ্ট সম্পূরক শুল্ক আরোপ করতে হবে। এর ফলে সকল মূল্যস্তরে সুনির্দিষ্ট সম্পূরক শুল্কের হার হবে চূড়ান্ত খুচরা মূল্যের ৬৫%। বিড়ির ক্ষেত্রে, ফিল্টারবিহীন ২৫ শলাকা বিড়ির খুচরা মূল্য ২৫ টাকা নির্ধারণ করে ১১.২৫ টাকা সুনির্দিষ্ট সম্পূরক শুল্কারোপ করতে হবে;  ফিল্টারযুক্ত ২০ শলাকা বিড়ির খুচরা মূল্য ২০ টাকা নির্ধারণ করে ৯.০০ টাকা সুনির্দিষ্ট সম্পূরক শুল্কারোপ করতে হবে। ফলে উভয় ক্ষেত্রে সুনির্দিষ্ট সম্পূরক শুল্কের হার হবে চূড়ান্ত খুচরা মূল্যের ৪৫%। জর্দা বা গুলের মতো ধোঁয়াবিহীন তামাকপণ্যে সবচেয়ে কম করারোপ করা হয়। আসন্ন বাজেটে প্রতি ১০ গ্রাম জর্দার খুচরা মূল্য ৪৫ টাকা নির্ধারণ করে ২৭.০০ টাকা সুনির্দিষ্ট সম্পূরক শুল্কারোপ; প্রতি ১০ গ্রাম গুলের খুচরা মূল্য ২৫ টাকা নির্ধারণ করে ১৫.০০ টাকা সুনির্দিষ্ট সম্পূরক শুল্কারোপ করতে হবে।  এতে করে উভয়ক্ষেত্রে সুনির্দিষ্ট সম্পূরক শুল্কের হার হবে চূড়ান্ত খুচরা মূল্যের ৬০%।এই সব সুপারিশগুলো কার্যকর হলে মাননীয় প্রধানমন্ত্রীর তামাকমুক্ত বাংলাদেশ বাস্তবায়নের পথে আমরা আরও একধাপ এগিয়ে যাবো। সিগারেটের ব্যবহার ১৫.১% থেকে হ্রাস পেয়ে ১৪.১% নেমে আসবে। প্রায় ১১ লাখ প্রাপ্তবয়স্ক ধূমপায়ী ধূমপান ছাড়তে উৎসাহিত হবে এবং ৮ লক্ষাধিক তরুণ ধূমপান শুরু করতে নিরুৎসাহিত হবে। দীর্ঘমেয়াদে ৩ লাখ ৯০ হাজার বর্তমান ধূমপায়ী এবং ৪ লাখ তরুণের অকাল মৃত্যু রোধ সম্ভব হবে। বিগত অর্থবছরের চেয়ে সম্পূরক শুল্ক, স্বাস্থ্য উন্নয়ন সারচার্জ এবং ভ্যাট বাবদ ৩ হাজার ৪০০ কোটি টাকা অতিরিক্ত রাজস্ব আয় অর্জিত হবে, অর্থাৎ প্রথম বছরে সিগারেট খাত থেকে ১২% বাড়তি রাজস্ব আয় হবে। বাংলাদেশের বাজারে সিগারেট অত্যন্ত সস্তা ও সহজলভ্য। বিশ্ব স্বাস্থ্য সংস্থার ২০১৮ সালের তথ্যমতে, বিশ্বের ১৫৭টি দেশের মধ্যে সবচেয়ে কম মূল্যের সিগারেট প্রাপ্তির ক্ষেত্রে বাংলাদেশ ১০২তম। প্রতি অর্থবছরে সিগারেটের উপর করারোপ করা হলে তাতে মূলত দামের পরিবর্তন আসে ব্র্যান্ডের সিগারেটের উপর। কমদামি সিগারেটের মূল্যে খুব একটা হেরফের হয় না। তাই সিগারেটের ৪ মূল্যস্তর ব্যবস্থা বাতিল করে ২ স্তরে আনতে হবে। শুধু তাই নয়, এর সবকিছুর সাথে সাথে তামাক কর নীতিমালা প্রণয়ন ও বাস্তবায়ন করতে হবে, যা তামাকের ব্যবহার হ্রাসের পাশাপাশি রাজস্ব আয় বাড়াবে। সুস্থ-সুন্দর ভবিষ্যৎ প্রজন্ম গঠনে মাননীয় প্রধানমন্ত্রীর ঘোষিত তামাকমুক্ত বাংলাদেশ বাস্তবায়ন জরুরি। আর এই লক্ষ্য অর্জনে তামাকের উপর বর্তমান শুল্ক-কাঠামো সহজ করে একটি শক্তিশালী তামাক শুল্ক-নীতি গ্রহণ করা অতীব জরুরি। অধ্যাপক ডা. মো. হাবিবে মিল্লাত, এমপি; প্রতিষ্ঠাতা চেয়ারম্যান, স্বাস্থ্য সুরক্ষা ফাউন্ডেশন প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","","https://bangla.dhakatribune.com/articles/opinion/page/2"
"1632474988-1049","https://bangla.dhakatribune.com/","মতামত","https://bangla.dhakatribune.com/articles/opinion","বাংলাদেশে অবস্থানরত রোহিঙ্গা শরণার্থীদের...","https://bangla.dhakatribune.com/opinion/2018/08/27/2316","রোহিঙ্গাদের বিরুদ্ধে সংঘটিত সাম্প্রতিক নৃশংসতা অথবা যুগ যুগ ধরে তাদের বিরুদ্ধে চলে আসা বৈষম্য ও নিপীড়নের বিষয়ে অর্থপূর্ণ কোনো ব্যবস্থা নিতে নোবেল বিজয়ী অং সান সুচি সহ মায়ানমারের নেতৃত্বের ব্যর্থতাই এই শরণার্থীদের প্রত্যাবাসনের বিলম্বের মূল কারণ।
অনেক ধনী রাষ্ট্র যখন তাদের সীমান্ত বন্ধ করে দিয়েছে তখন বাংলাদেশ তার সীমান্ত উন্মুক্ত রাখার জন্য ন্যায্যভাবেই প্রশংসিত হয়েছে। গত বছরের আগস্ট ও সেপ্টেম্বরে মায়ানমার নিরাপত্তা বাহিনীর জাতিগত নিধন অভিযানের মুখে পালিয়ে আসা ৭,০০,০০০ রোহিঙ্গা শরর্ণাথীদের আশ্রয় দেয়ার জন্য দ্রুত সম্প্রসারণ করা শিবিরটি শরণার্থীদের জন্য নিরাপদ,পর্যাপ্ত বা টেকসই নয়। খাড়াঢালের ওপর নির্মিত কয়েক লক্ষ ঠুনকো ঘরগুলোকে হঠাৎ ধ্বসে যাওয়া বা বৃষ্টিজল মিশ্রিত হয়ে কাদা-মাটির ক্ষয় থেকে প্রতিরোধ করার জন্য সেখানে কোনো গাছ বা ঝোপঝাড় নেই।নতুন করে আগত এই শরণার্থীরা মায়ানমারের অতীতের নির্যাতন থেকে পালিয়ে এসে কক্সবাজারে অবস্থানকারী ২০০,০০০ শরণার্থীদের সাথে যোগ দিয়েছে। আর স্বল্পসংখ্যায় নিরবচ্ছিন্নভাবে শরণার্থীদের আগমন অব্যাহত রয়েছে, এই বছর এখন পর্যন্ত ১১,৫০০ শরণার্থী তাদের জীবনের হুমকির আশংকায় পালিয়ে এসেছে। খুবই ঘনবসতিপূর্ণ শিবিরটিতে জন প্রতি ব্যবহারযোগ্য স্থানের পরিমাণ গড়ে ১০.৭ বর্গমিটার যেখানে আন্তর্জাতিক মানদন্ডে শরণার্থী শিবিরে জনপ্রতি ৪৫ বর্গমিটার স্থানের কথা বলা হয়েছে। এই অবস্থায় শিবিরে বসবাসকারী মানুষগুলো সংক্রামক রোগ, অগ্নিকাণ্ড,সামাজিক অস্থিরতা এবং পারিবারিক ও যৌন সহিংসতার উচ্চ ঝুঁকির মধ্যে রয়েছে।বাংলাদেশের কর্তৃপক্ষ অত্যন্ত জোর দিয়ে বলেছে যে শিবিরগুলো অস্থায়ী এবং শরণার্থীরা খুব তাড়াতাড়ি নিজ ঘরে ফিরে যাবে। স্বেচ্ছায় শরণার্থী প্রত্যাবাসন যাতে সম্ভবপর হয় সেজন্য উপযুক্ত আবহ তৈরির জন্যও মায়ানমার সরকারের ওপর চাপ অব্যাহত রাখার কৌশল হিসেবে বাংলাদেশ এই কথা বলে। এই কথার ওপর গুরুত্বারোপ করার জন্যই বাংলাদেশ শরণার্থীদের জন্য স্থায়ী ঘর এবং সাইক্লোন সহনশীল বাড়ি বা আশ্রয়কেন্দ্র নির্মাণে বাধা প্রদান করে,কারণ এ পদক্ষেপগুলো শরণার্থীদের স্থায়ী বা দীর্ঘমেয়াদী বসবাসের বিষয়ে ইঙ্গিত দিতে পারে।কিন্তু এর ফলাফল অধিবাসীদের জীবনের ওপর হুমকির কারণ হয়ে উঠতে পারে। দ্রুততার সাথে এবং অপরিকল্পিত ভাবে মেগা ক্যাম্পটি নির্মাণের ফল হলো ঘরগুলোর অনুপযুক্ত অবস্থান,ত্রুটিপূর্ণ রক্ষণাবেক্ষণ,অপর্যাপ্ত ও মানহীন শৌচাগার এবং রোগ-বালাইয়ের উচ্চ ঝুঁকি। জাতিসংঘের যৌথ সহায়তা কর্মসূচি ২০১৮-তে (Joint Response Plan-JRP) উল্লেখ করা হয়েছে যে শৌচাগার গুলো ব্যবহারযোগ্য পানির উৎস,ঘর ও খাড়া ঢালের খুব কাছে নির্মাণ করা হয়েছে এবং শৌচাগারগুলোর গর্ত নূন্যতম পাঁচ ফুট গভীরতায় তৈরি করার বাধ্যবাধকতা অনেক ক্ষেত্রেই মানা হয়নি। এর ফলে উৎসের পানির নমুনার ৫০ শতাংশ এবং গৃহস্থালী ব্যবহারের পানির নমুনার ৮৯ শতাংশ দূষিত বলে পাওয়া গেছে।পাঁচ সন্তানের ২৩ -বছর বয়সী জননী,যার মেয়ে মায়ানমার থেকে পালানোর সময় বহুবার গুলিবিদ্ধ হয়েছে, এখনো ভীতির মধ্যে বসবাস করছে। “এখানে নিরাপদ সুপেয় পানির কোনো ব্যবস্থা নেই” সে আমাকে জানিয়েছে। “শৌচাগারগুলোর অবস্থা খুবই শোচনীয়। আমি এখান থেকে চলে যেতে চাই কারণ এ স্থান নিরাপদ নয়। রাতে আমার ভয় লাগে। প্রায় রাতেই আমি গুলির শব্দ শুনতে পাই। আমি আশংকা করি যে এখানে ভূমিধ্বস হতে পারে কারণ আমরা এখানে খাড়া ঢালের ওপর বাস করছি। বৃষ্টির সময় আমাদের ঝুপড়ির ভেতর পানি ঢুকে যায়। ঝুপড়িটিকে পানিতে ভরে যাওয়া থেকে রক্ষার জন্য আমরা সারাক্ষণ বাঁধ দিতে থাকি। কিন্তু বাঁধ বলতে কেবলমাত্র বালুর বস্তা দিয়ে আটকে রাখা হয়েছে।”বাংলাদেশের রোহিঙ্গা শরণার্থীদের মানবিক প্রয়োজনগুলো পূরণের জন্য দাতা সরকারগুলোকে আন্তরিকতার সাথে ও সক্রিয়ভাবে বাংলাদেশকে সমর্থন ও সহায়তা করতে হবে। কিন্তু তারা তা করছে না। রোহিঙ্গা সংকটের মানবিক প্রয়োজনগুলো পূরণের জন্য জাতিসংঘের এই বছরের আর্থিক আবেদনের মাত্র এক তৃতীয়াংশ অর্থায়ন হয়েছে। সবচেয়ে কম অর্থায়ন প্রাপ্ত খাতের তালিকায় শীর্ষে খাদ্য (১৮ শতাংশ), স্বাস্থ্য (১৭ শতাংশ), বাসস্থান (১৬ শতাংশ) এবং পানি, স্বাস্থ্যসম্মত পয়ঃনিষ্কাষণ ব্যবস্থা (১৪ শতাংশ)।শরণার্থীদের দ্রুত নিজ বাসভূমিতে ফিরে যাবার ব্যাপারে বাংলাদেশ সরকারের গুরুত্বারোপের আরেকটি ফলাফল হয়েছে শিশুরা “স্কুলে” না গিয়ে “অস্থায়ী শিক্ষাকেন্দ্রে” যাচ্ছে যেখানে “শিক্ষকরা” নয় বরং “সহায়তাকারীরা” স্কুলে যাবার উপযোগী শিশুদের কেবল এক-চতুর্থাংশকে প্রাথমিক শিক্ষা দিচ্ছে। এই শিক্ষাকেন্দ্রগুলো দিনে দুই ঘন্টা করে কেবলমা্ত্র প্রাক-প্রাথমিক ও প্রাথমিকের প্রারম্ভিক পাঠ দেয়। স্কুলে যাবার জন্য উপযুক্ত প্রায় ৪০০,০০০ শিশু ও কিশোর রয়েছে। আর কিশোরদের উপযোগী শিক্ষার কোনো ব্যবস্থাই নেই।আমি যেসব শরণার্থীর সাক্ষাৎকার নিয়েছি তাদের সবাই মায়ানমারে ফিরে যেতে চেয়েছে। তবে কিছু শর্তপূরণসহ সার্বিক পরিস্থিতি ফিরে যাবার অনুকূল হলেই তারা স্বেচ্ছায় ফেরত যাবার কথা বলেছে। তার মধ্যে অন্যতম হলো তাদের নাগরিকত্ব প্রদান,তাদের রোহিঙ্গা পরিচয়ের স্বীকৃতি,তাদের বিরুদ্ধে সংঘটিত অপরাধের ন্যায়বিচার, ঘর ও সম্পত্তি ফেরত দেয়া এবং নিরাপত্তা,শান্তি ও তাদের অধিকারের নিশ্চয়তা প্রদান করা।রোহিঙ্গাদের দেশত্যাগের মূল কারণ মায়ানমারের গণহত্যা,ধর্ষণ এবং অগ্নিসংযোগ। এ অভিযানের ফলে উদ্ভূত পরিস্থিতির একবছর পূর্তিতে ক্রমেই স্পষ্ট হচ্ছে যে রোহিঙ্গাদের বিরুদ্ধে সংঘটিত সাম্প্রতিক নৃশংসতা অথবা যুগ যুগ ধরে তাদের বিরুদ্ধে চলে আসা বৈষম্য ও নিপীড়নের বিষয়ে অর্থপূর্ণ কোনো ব্যবস্থা নিতে নোবেল বিজয়ী অং সান সুচি সহ মায়ানমারের নেতৃত্বের ব্যর্থতাই এই শরণার্থীদের প্রত্যাবাসনের বিলম্বের মূল কারণ।বাংলাদেশ ও বাকি বিশ্বের উচিত মায়ানমারের জবাবদিহিতা নিশ্চিত করা এবং রোহিঙ্গা শরণার্থীদের স্বেচ্ছায় নিরাপদে ও সম্মানের সাথে প্রত্যাবাসনের অধিকারের জন্য চাপ দেয়া। একইসাথে বাংলাদেশকে এটাও মানতে হবে যে এটি খুব শীঘ্রই হবার নয়। বাংলাদেশের উচিত মায়ানমার থেকে পালিয়ে আসা রোহিঙ্গাদের শরণার্থী হিসেবে নিবন্ধিত করা, তাদের যথাযথ শিক্ষা ও স্বাস্থ্য সেবা এবং খাদ্য,পানি ও পয়ঃব্যবস্থা নিশ্চিত করা এবং তাদের চলাচলের স্বাধীনতা সম্প্রসারিত করা যাতে তারা ক্যাম্পের বাইরে এসে জীবনধারণের জন্য কাজকর্মে নিয়োজিত হতে পারে।শরণার্থীদের মানবিক প্রয়োজনগুলো পূরণের জন্য দাতা সরকারগুলোকে কেবল বাংলাদেশে প্রদত্ত সহায়তার পরিমাণ বাড়ালেই হবে না,বরং রোহিঙ্গাদের বিষয়ে মৌলিক সংস্কার এবং গতবছরের জাতিগত নিধন অভিযানের বিপরীতমুখী যাত্রার উদ্দেশ্যে সকল প্রয়োজনীয় পদক্ষেপ গ্রহণের জন্য মায়ানমারের ওপর চাপ অব্যাহত রাখতে হবে।
বিল ফ্রিলিক হিউম্যান রাইটস ওয়াচের শরণার্থী অধিকার বিষয়ক পরিচালক এবং “বাংলাদেশ আমার দেশ নয়:মায়ানমারের রোহিঙ্গা শরণার্থীদের দুর্দশা” (‘Bangladesh Is Not My Country’: The Plight of Rohingya Refugees from Myanmar) শীর্ষক রিপোর্টের লেখক।","8","https://bangla.dhakatribune.com/articles/opinion/page/8"
"1632474459-969","https://bangla.dhakatribune.com/","মতামত","https://bangla.dhakatribune.com/articles/opinion","ডায়াবেটিস ও আমাদের করণীয়","https://bangla.dhakatribune.com/opinion/2020/11/24/29632","একবার কারো ডায়াবেটিস ধরা পড়লে তার এ থেকে পুরোপুরি নিস্তার লাভের কোনো সুযোগ নেই, সারা জীবন তাকে ডায়াবেটিসের সাথেই সহাবস্থান করতে হবে। ডায়াবেটিসের আরেকটি মারাত্মক দিক হল, এ রোগটি মানুষের প্রতিটি অঙ্গ-প্রতঙ্গকে আক্রমণ করে, ধীরে ধীরে নিস্তেজ করে ফেলে
প্রতিবছর ১৪ নভেম্বর বিশ্বজুড়ে ডায়াবেটিস দিবস পালিত হয়। উদ্দেশ্য, ডায়াবেটিসের ক্রমবর্ধমান প্রাদুর্ভাবের ব্যাপারে সারা বিশ্বে সচেতনতা গড়ে তোলা। এ দিনটি আসলে স্যার ফ্রেডেরিক বেন্টিংয়ের জন্মদিন,  যিনি তার সহ-আবিষ্কার চার্লস বেস্টের সাথে মিলে ১৯২২ সালে জন ম্যাকলিয়ডের তত্ত্বাবধানে কানাডার টরেন্টো বিশ্ববিদ্যালয়ে পরিচালিত এক গবেষণায় ইনসুলিন আবিষ্কার করেন। এই আবিষ্কারের আগ পর্যন্ত শর্করা জাতীয় খাবার নিয়ন্ত্রণই ছিল ডায়াবেটিস রোগীর জন্য একমাত্র অবলম্বন। টাইপ-১ ডায়াবেটিসে আক্রান্ত ব্যক্তির এক-দু’বছরের বেশি বেঁচে থাকা অভাবনীয় ব্যাপার ছিল। এই যুগান্তকারী আবিষ্কারের জন্য বেন্টিং ও ম্যাকলিয়ড ১৯২৩ সালে যৌথভাবে নোবেল পুরস্কার লাভ করেন। ১৯৯১ সালে ইন্টারন্যাশনাল ডায়াবেটিস ফেডারেশন (আইডিএফ) ও ওয়ার্ল্ড হেলথ অর্গানাইজেশন (হু) স্যার ফ্রেডেরিক বেন্টিংয়ের জন্মশতবার্ষিকীতে তার সম্মানে এ দিনটিকে বিশ্ব ডায়াবেটিস দিবস হিসেবে পালনের ঘোষণা দেয়। ২০০৬ সালে জাতিসংঘের ৬১/২২৫ প্রস্তাবনা গ্রহণের মাধ্যমে এ দিনটি একটি আনুষ্ঠানিক জাতিসংঘ দিবস হিসেবে স্বীকৃতি লাভ করে। মার্কিন যুক্তরাষ্ট্র ডায়াবেটিসের উপর বিবিধ সচেতনতামূলক কার্যক্রমের মাধ্যমে পুরো নভেম্বর মাসটিই “জাতীয় ডায়াবেটিস মাস” হিসেবে পালন করে থাকে।চিকিৎসাবিজ্ঞানের ক্রমশ উন্নতির ফলে বিভিন্ন রোগ-ব্যাধি ও তাদের প্রতিকার সম্পর্কে দিন দিন মানুষের জ্ঞান সমৃদ্ধ হচ্ছে। এক সময় যে সব রোগ মানুষের কাছে অজেয় মনে হতো তার অনেকগুলোরই নিয়ন্ত্রণ এখন মানুষের হাতের মুঠোয়। ইনসুলিন আবিষ্কারের ফলে ডায়াবেটিসও এখন আর কোনো নিয়ন্ত্রণের অতীত সমস্যা নয়। তবে, রোগ হিসেবে ডায়াবেটিসের একটি বিশেষত্ব হল, একবার কারো ডায়াবেটিস ধরা পড়লে তার এ থেকে পুরোপুরি নিস্তার লাভের কোনো সুযোগ নেই, সারা জীবন তাকে ডায়াবেটিসের সাথেই সহাবস্থান করতে হবে। ডায়াবেটিসের আরেকটি মারাত্মক দিক হল, এ রোগটি মানুষের প্রতিটি অঙ্গ-প্রতঙ্গকে আক্রমণ করে, ধীরে ধীরে নিস্তেজ করে ফেলে।আসুন, বিষয়টি খানিকটা খোলাসা করা যাক। আপনি দালানের একটি প্রাচীরের কথা ভাবুন। এটি অসংখ্য ইটের একটার সাথে আরেকটার গাঁথুনিতে গড়ে উঠেছে। ঠিক একইভাবে মানুষের শরীর, এর প্রতিটি অঙ্গ-প্রত্যঙ্গ, কোটি কোটি কোষের সমন্বয়ে গড়া। এই কোষগুলোর প্রত্যেকেই দালান-প্রাচীরের এক একটি ইটের মতোই একক ও স্বতন্ত্র সত্ত্বা। আপনার পুরো শরীর কিংবা এর কোন অঙ্গ-প্রত্যঙ্গ যখন কোনো কাজ করে, তা আসলে এই কোষগুলোর প্রত্যেকের আলাদা আলাদা ভাবে সম্পাদিত কাজের সমন্বিত বহিঃপ্রকাশ মাত্র। তা, এই কার্য সম্পাদনের জন্যে ত শক্তি প্রয়োজন। সে শক্তির প্রধান যোগান আসে শর্করা জাতীয় খাবার থেকে প্রাপ্ত গ্লুকোজ অণুর বিপাকের ফলে। ডায়াবেটিস নামের ব্যাধি ঠিক এ জায়গাতেই আঘাত হানে। এটি গ্লুকোজকে কাজে লাগিয়ে কোষের কার্য নির্বাহের জন্য প্রয়োজনীয় শক্তি উৎপাদনের পথ আটকে দেয়। আরেকটু গভীরে যাওয়া যাক। কোষের বাহির থেকে ভিতরে গ্লুকোজ অণুর প্রবেশের জন্য প্রয়োজন পড়ে একটি হরমোনের। সেটাই ইনসুলিন। এই ইনসুলিন তৈরি হয় প্যানক্রিয়াসের আইলেটস অব ল্যাঙ্গারহেন্সের বিটা-সেল নামীয় কোষসমষ্টি থেকে। যখন কোনো ব্যক্তির শরীরে এই কোষসমষ্টি কোনো কারণে পুরোপুরি ধ্বংস হয়ে যায়, তখন সবচেয়ে মারাত্মক সমস্যা দেখা দেয় (টাইপ-১ ডায়াবেটিস)। তবে, বেশির ভাগ ক্ষেত্রে যে সমস্যাটি দেখা দেয় তা হল, প্যানক্রিয়াস শরীরের চাহিদা অনুযায়ী পর্যাপ্ত পরিমাণে ইনসুলিন তৈরি করতে পারে না; কিংবা, ব্যাপারটি এমন হতে পারে যে, ইনসুলিন তৈরি হচ্ছে ঠিকই, কিন্তু ইনসুলিনের প্রতি শরীরের কোষসমুহের সংবেদনশীলতা অর্থাৎ সাড়া দেওয়ার প্রবণতা কমে গেছে (ইনসুলিন রেজিস্ট্যান্স) এবং ফলত একই কাজ সম্পাদনের জন্য আগের চেয়ে বেশি পরিমাণে ইনসুলিনের প্রয়োজন হচ্ছে, যা প্যানক্রিয়াস যোগান দিতে ব্যর্থ হচ্ছে  (টাইপ-২ ডায়াবেটিস)। কারণ যাই হোক, দেহের কোষসমুহে যখন গ্লুকোজ প্রবেশে ব্যর্থ হয়, এরা শক্তি উৎপাদন করতে পারে না, ফলে শরীরের অঙ্গ-প্রত্যঙ্গসমুহ নিস্তেজ হতে শুরু করে। অন্যদিকে, কোষে প্রবেশে ব্যর্থ হওয়ায় রক্তে গ্লুকোজের মাত্রা বৃদ্ধি পায়। রক্তে মাত্রাতিরিক্ত গ্লুকোজের উপস্থিতি শরীরের জন্য বিষ হিসেবে কাজ করে। এটি শরীরের বিভিন্ন গুরুত্বপূর্ণ অঙ্গে রক্তের যোগান দেওয়া রক্তনালীসমূহকে ক্ষতিগ্রস্থ করে। এই দ্বিবিধ ক্রিয়া-প্রতিক্রিয়ায় একে একে শরীরের বিভিন্ন গুরুত্বপূর্ণ অঙ্গ-প্রত্যঙ্গ, যথা হার্ট, চক্ষু, কিডনি, স্নায়ু ইত্যাদি ধীরে ধীরে বিকল হতে শুরু করে এবং আপনার হার্ট অ্যাটাক ও স্ট্রোক সহ নানাবিধ জটিল ও মারাত্মক শারীরিক সমস্যার মুখোমুখি হওয়ার ঝুঁকি বৃদ্ধি পায়।আমার ধারণা, উপরের আলোচনা থেকে এটা পরিষ্কার হয়ে গেছে যে, ডায়াবেটিস আপনাকে হঠাৎ করে মারাত্মক কোনো ঝাঁকুনি দেবে না, কিন্তু নিয়ন্ত্রণে রাখা না গেলে আপনাকে তিলে তিলে কুরে কুরে খাবে, ধীরে ধীরে আপনার শরীরের গুরুত্বপূর্ণ অঙ্গ-প্রত্যঙ্গসমূহকে অকার্যকর করে ফেলবে এবং দিনে দিনে আপনার জীবনী শক্তি নিঃশেষ করে অবশেষে আপনাকে মৃত্যুর মুখে ঠেলে দেবে। সবচেয়ে বড় কথা, যে কটা দিন আপনি বাঁচবেন, আপনাকে শক্তিহীন, নির্জীব দেহ নিয়ে নিরানন্দ জীবন যাপন করতে হবে। চিকিৎসাবিজ্ঞানের একটি মৌলনীতি হল, “প্রতিকারের চেয়ে প্রতিরোধই উত্তম”। সুতরাং, কী কী কারণে ডায়াবেটিস হতে পারে প্রথমে বুঝা দরকার, যাতে আপনি আগে ভাগেই সতর্ক হতে পারেন।টাইপ-১ ডায়াবেটিসের ক্ষেত্রে বলতে গেলে আপনার কোনো হাত নেই। এটা হয়ে থাকে যখন আপনার শরীরের রোগ প্রতিরোধ ব্যবস্থা কোনো কারণে আপনার নিজেরই প্যানক্রিয়াসের ইনসুলিন তৈরিকারী বিটা-সেলের বিরুদ্ধে সক্রিয় হয় এবং এদের ধ্বংস করে দেয়। বিজ্ঞানীরা মনে করেন, এটা দেহের কিছু জিনের জন্য কিংবা পরিবেশগত কারণে, যথা ভাইরাস সংক্রমণের ফলে, হয়ে থাকতে পারে। এ ধরণের ডায়াবেটিস যে কোনো বয়সেই হতে পারে, তবে শৈশব বা বয়ঃসন্ধিক্ষণে ঘটার সম্ভাবনাই বেশি। টাইপ-২ ডায়াবেটিস অনেক কারণেই হতে পারে। পারিবারিক ইতিহাস তথা শরীরে বিশেষ ধরনের জিনের উপস্থিতি একটি গুরুত্বপূর্ণ কারণ হতে পারে। এছাড়া অতিরিক্ত ওজন ও স্থূলতা বড় ভূমিকা রাখতে পারে। দেখা গেছে, ৮০% ডায়াবেটিস রোগীই স্থূলকায়। আবার একজন ব্যক্তির স্থূলকায় হওয়ার জন্যও বিশেষ জিন দায়ী হয়ে থাকতে পারে। তৃতীয়ত, এ ধরনের ডায়াবেটিস সৃষ্টিতে কায়িক পরিশ্রমের অভাব একটি গুরুত্বপূর্ণ কারণ হতে পারে। তবে, সাধারণত টাইপ-২ ডায়াবেটিসের সূত্রপাত হয় ইনসুলিন রেজিস্ট্যান্সের মধ্য দিয়ে। শরীরের মাংসপেশী, লিভার ও ফ্যাটের কোষসমুহ ইনসুলিনকে ভালভাবে কাজে লাগাতে পারে না। প্রথম প্রথম প্যানক্রিয়াস অতিরিক্ত ইনসুলিন তৈরি করে এটা সামাল দেওয়ার চেষ্টা করে, কিন্তু একটি পর্যায়ে আর অতিরিক্ত চাহিদা মোতাবেক পর্যাপ্ত ইনসুলিনের যোগান দিতে পারে না। ডায়াবেটিসের আরেকটি কারণ হতে পারে গর্ভাস্থায় মহিলাদের কিছু হরমোনের মাত্রায় পরিবর্তন, যার ফলে ইনসুলিনের চাহিদা বৃদ্ধি পায়। বেশির ভাগ মহিলা চাহিদা মোতাবেক অতিরিক্ত ইনসুলিন তৈরি করতে পারলেও কেউ কেউ পারে না, ফলে তাদের ডায়াবেটিস দেখা দেয়। এ ধরনের ডায়াবেটিসকে গেস্টেশনাল ডায়াবেটিস বলে। ইতোপূর্বে টাইপ-২ ডায়াবেটিসের যে সব কারণ উল্লেখ করা হয়েছে সেগুলোর উপস্থিতি একজন গর্ভবতী মহিলার এ ধরনের ডায়াবেটিসে আক্রান্ত হওয়ার ঝুঁকি বাড়িয়ে দেয়। নিয়ন্ত্রণে আনা না গেলে গেস্টেশনাল ডায়াবেটিসের কারণে মা ও গর্ভস্থ সন্তান উভয়ের নানাবিধ জটিলতা দেখা দিতে পারে এবং ত্রুটিপূর্ণ সন্তানের জন্ম হতে পারে। আরও যেসব কারণ ডায়াবেটিসের জন্য দায়ী হতে পারে তার মধ্যে রয়েছে, জিনের মিউটেশন, কিছু রোগ-ব্যাধি (যথা- সিস্টিক ফাইব্রোসিস, হিমোক্রোমাটোসিস, কুশিংস সিন্ড্রোম, হাইপারথাইরয়েডিজম, প্যানক্রিয়াটাইটিস ইত্যাদি) এবং কিছু ওষুধের ব্যবহার (যথা- কর্টিকোস্টেরয়েডস, থায়াজাইড ডাইইউরেটিকস, বিটা-ব্লকারস, এন্টিসাইকোটিকস, স্টাটিনস ইত্যাদি)। কারও কারও মনে প্রশ্ন জাগতে পারে, অতিরিক্ত সুগার গ্রহণের ফলে কি ডায়াবেটিস হতে পারে? প্রত্যক্ষভাবে অবশ্যই নয়। তবে, এতে আপনি মুটিয়ে যেতে পারেন এবং এভাবে পরোক্ষভাবে এটি আপনার ডায়াবেটিসের কারণ হতে পারে।ডায়াবেটিসের সম্ভাব্য কারণ সমূহ বিশ্লেষণের পর এখন দেখা যাক, প্রতিরোধমূলক কী ব্যবস্থাদী আপনি নিতে পারেন। পারিবারিক ইতিহাস বা জিনগত কারণে যদি আপনার ডায়াবেটিস হয়ে থাকে, সেখানে আপনার তেমন কিছু করার থাকে না। তবে, এটি আপনাকে সতর্ক হতে সাহায্য করবে এবং আপনি ডায়াবেটিস ঠেকিয়ে রাখতে কিংবা বিলম্বিত করতে যেসব উপায় অবলম্বনের সুযোগ রয়েছে, সেগুলোর ব্যাপারে আগেভাগে মনোযোগী হতে পারবেন। ডায়াবেটিস ঠেকাতে কিংবা বিলম্বিত করতে আপনি আসলেই যা করতে পারেন, তা হল শরীরের মেদ ও ওজন নিয়ন্ত্রণ এবং নিয়মিত শরীরচর্চা কিংবা কায়িক পরিশ্রম করা। স্বাস্থ্যসম্মত, পরিমিত ও সুষম খাদ্যাভ্যাস এবং কায়িক পরিশ্রমের মাধ্যমে আপনি শরীরকে ফিট রাখার পাশাপাশি ডায়াবেটিসের আগমনকে পুরোপুরি ঠেকাতে না পারলেও বিলম্বিত অবশ্যই করতে পারবেন।এখন, আপনি যদি ডায়াবেটিসে আক্রান্ত হয়েই পড়েন, তাহলে কী করণীয়? চিকিৎসাবিজ্ঞানীরা ডায়াবেটিসের ব্যবস্থাপনায় একটি ত্রিস্তরবিশিষ্ট পরিকল্পনা উপস্থাপন করে থাকেন। এর প্রথম ধাপে থাকে নিয়ন্ত্রিত খাদ্যাভ্যাস ও শরীরচর্চা। আপনাকে এমনভাবে আপনার খাদ্য পরিকল্পনা সাজাতে হবে, যেন আপনার রক্তে সুগার ও বাজে কোলেস্টেরল নিয়ন্ত্রণে থাকে এবং বাড়তি ওজন থাকলে তা কমিয়ে আনা যায়। এখানে আপনি কী খাচ্ছেন, কতটুকু খাচ্ছেন আর কখন খাচ্ছেন, সবই গুরুত্বপূর্ণ। সাধারণভাবে বলা যায়, দ্রুত গ্লুকোজ সরবরাহ করে এমন সুগার ও স্টার্চসমৃদ্ধ শর্করাজাতীয় খাদ্য (যথা- ভাত, রুটি, আলু) এবং সম্পৃক্ত ফ্যাট সমৃদ্ধ খাদ্য (যথা- গরু/খাসির মাংস, পূর্ণ ননীযুক্ত দুধ) আপনাকে খুব হিসেবে করে খেতে হবে। ফাইবার সমৃদ্ধ খাদ্য যথা- শাক-সবজি, ফলমূল, বাদাম, ছোলা, শিম ও মটরশুটি জাতীয় শস্যবীজ, পূর্ণ-শস্য (whole grain) ইত্যাদিতে অধিকতর গুরুত্ব দিতে হবে। রক্তে অবাঞ্চিত চর্বির আধিক্য স্ট্রোক ও হৃদরোগের মতো কার্ডিওভাস্কুলার ডিজিজের ঝুঁকি বাড়িয়ে দেয়। অন্য দিকে ফাইবার অন্ত্র থেকে গ্লুকোজের শোষণ পরিমিত করে রক্তে গ্লুকোজের মাত্রা নিয়ন্ত্রণে সাহায্য করে। ফলমূলের ক্ষেত্রে, তাদের সুগার বৃদ্ধির প্রবণতার ভিত্তিতে, কিছু বাছ-বিচার আপনি চাইলে অবশ্যই করতে পারেন, তবে আমেরিকান ডায়াবেটিক এসোসিয়েশনের মতে, একজন ডায়াবেটিক ব্যক্তি যে কোনো ফলই নির্দ্ধিধায় খেতে পারেন। অবশ্য এক্ষেত্রে প্রক্রিয়াজাত/শুকানো ফল কিংবা ফলে রসের চেয়ে আস্ত তাজা ফল খাওয়া শ্রেয়। এসবের বাইরে আপনার খাদ্য তালিকায় রাখতে পারেন মাছ, বিশেষ করে ওমেগা-৩ ফ্যাটি এসিডে সমৃদ্ধ মাছ (যথা-স্যামন, টুনা, সার্দিন ইত্যাদি), যা আপনাকে হার্ট ডিজিজের ঝুঁকি কমাতে সাহায্য করতে পারে। এছাড়াও, রক্তের ভাল কোলেস্টেরলের মাত্রা বৃদ্ধি করে এমন খাবার (যথা- অ্যাভোকাডো, বাদাম, ক্যানোলা, অলিভ ও পি-নাট অয়েল) আপনার নিয়মিত খাদ্য পরিকল্পনার অংশ হতে পারে। তবে, কিছুতেই মাত্রাতিরিক্ত নয়। কারণ, সব ধরনের চর্বি জাতীয় খাবারই অত্যধিক ক্যালরিসমৃদ্ধ। খাদ্যের ধরন ও পরিমাণ নির্বাচনের পাশাপাশি খাদ্য নিয়মিত বিরতিতে গ্রহণ করাটাও জরুরি। যেহেতু ডায়াবেটিস রোগীরা খাবারের ধরন ও পরিমাণ অনুপাতে ইনসুলিনের নিঃসরণ সমন্বয় করতে পারে না, নিয়মিত বিরতিতে খাদ্য গ্রহণ করলে যেটুকু ইনসুলিনই নিঃসৃত হয়, তা সুগার নিয়ন্ত্রণে অধিকতর কার্যকর ভূমিকা রাখতে পারে।খাদ্য পরিকল্পনার পাশাপাশি নিয়মিত শরীরচর্চা ডায়াবেটিস নিয়ন্ত্রণে খুবই গুরুত্বপূর্ণ। শরীরচর্চা কালে শক্তির অতিরিক্ত চাহিদা পূরণে শরীর মাংসপেশী ও লিভারে সঞ্চিত গ্লুকোজ ব্যবহার করে। পরে এই রিজার্ভ পুনরায় পূরণে শরীর রক্তের গ্লুকোজে টান দেয়। এর ফলে একদিকে যেমন দেহের ওজন হ্রাস পায়, অন্যদিকে রক্তের গ্লুকোজের পরিমাণ কমে আসে। এছাড়া, শরীরচর্চার ফলে শরীরের কোষসমুহের ইনসুলিনের প্রতি সংবেদনশীলতা বৃদ্ধি পায়। ফলে, কোষের ভেতরে অধিকতর পরিমাণে গ্লুকোজ প্রবেশ করতে পারে। এটি কোষে গ্লুকোজের যোগান বৃদ্ধির পাশাপাশি রক্তে গ্লুকোজের পরিমাণ আরও কমিয়ে আনতে সাহায্য করে। তাছাড়াও শরীরচর্চার আরও অনেক উপকারিতা আছে, যা ডায়াবেটিসঘটিত বিভিন্ন জটিলতার ঝুঁকি হ্রাস করে। এসব উপকারিতার মধ্যে আছে: রক্তচাপ হ্রাস, রক্তের বাজে কোলেস্টেরল কমানো এবং ভাল কোলেস্টেরল বাড়ানো, মানসিক চাপ কমাতে সাহায্য করা এবং সর্বোপরি শরীরে একটি সার্বিক ফুরফুরে ভাব তৈরির বিষয়টি তো আছেই। হাঁটাহাঁটি একটি ভালো ব্যায়াম। বিভিন্ন গবেষণায় ডায়াবেটিস নিয়ন্ত্রণে এর কার্যকারিতা প্রমাণিত হয়েছে। বিশ্বের উন্নত দেশসমূহে ছেলে-বুড়ো সবাই নিয়মিত শরীরচর্চা করে। আমাদের দেশে সে কালচারটা তেমন একটা গড়ে উঠেনি। একটি বড় সমস্যা মাইন্ড সেটে। বুড়ো বয়সে যখন ডায়াবেটিসসহ বিভিন্ন রোগ শরীরে জেঁকে বসে এবং এসব নিয়ন্ত্রণে নিয়মিত শরীরচর্চা/ কায়িক পরিশ্রম জরুরি হয়ে পড়ে, তখন আমাদের এখানে অনেকেই ভাবেন, জীবনে অনেক পরিশ্রম করেছি, এবার একটু শুয়ে বসে আল্লাহ-বিল্লাহ করে বাকি জীবনটা কাটাই। অথচ, ওনাদের কে বুঝাবে, এখন বাকি জিন্দেগিটুকু সুস্থ শরীরে কাটানোর জন্যেই শরীরকে কর্মব্যস্ত রাখা জরুরি। টুকটাক ঘরে-বাইরে এটা সেটা করলেও শরীরের অনেক মুভমেন্ট হয়, যা আখেরে আপনার জন্য অনেক উপকারি প্রমাণিত হতে পারে।একজন ব্যক্তির ডায়াবেটিস ধরা পড়ার পর তার লক্ষ্য হওয়া চাই, কঠোরভাবে চিকিৎসকের নির্দেশনা অনুসরণ করে নিয়ন্ত্রিত খাদ্যাভ্যাস ও নিয়মিত শরীরচর্চার মাধ্যমে রোগকে নিয়ন্ত্রণে নিয়ে আসা। তবে, অনেকেই কিছুটা আলসেমি আর কিছুটা প্রাত্যহিক জীবনের নানাবিধ টানা-পোড়নের কারণে তা করতে ব্যর্থ হন। এছাড়া, অনেকের ক্ষেত্রে জেনেটিক কিংবা অন্যবিধ কারণে অবস্থার ক্রমশ অবনতি হয়। এমতাবস্থায়, চিকিৎসকের সামনে মেডিকেল ম্যানেজমেন্টে যাওয়া ছাড়া কোনো গত্যন্তর থাকে না। সাধারণভাবে, এ চিকিৎসা দুটি ধাপে হয়ে থাকে। প্রথম ধাপে চেষ্টা থাকে ওষুধ খাইয়ে রক্তের সুগার নিয়ন্ত্রণে আনার। আর সেটা যদি ব্যর্থ হয়, শেষ ব্যবস্থা ইনসুলিন প্রয়োগ। তবে, এসব ব্যবস্থা প্রয়োগ করা হলেও আপনাকে খাদ্য নিয়ন্ত্রণ ও শরীর চর্চা চালিয়ে যেতেই হবে। বিশেষ করে, নিয়মিত শরীরচর্চা না করলে ওষুধ প্রয়োগেও প্রত্যাশিত ফল আসে না। ওষুধ পাল্টাতে হয়, ডোজ বাড়াতে হয়। এখানে, বলা দরকার, আমাদের সমাজে সুশিক্ষিত-স্বল্পশিক্ষিত নির্বিশেষে সবার মধ্যে রোগ হলেই ওষুধ নেওয়ার ব্যাপারে একটি বিশেষ মোহ কাজ করে, অথচ আমরা বুঝতে চাই না, ওষুধ মাত্রেরই পার্শ্বপ্রতিক্রিয়া আছে এবং ক্ষেত্রবিশেষে তা মারাত্মক হতে পারে। সৈয়দ মুজতবা আলীর “প্রবাস বন্ধু” গল্পের সেই ডায়ালগটির মতো: “কুইনিন জ্বর সারাবে বটে, কিন্তু কুইনিন সারাবে কে?”এখানে একটি বিষয়ে বিশেষ দৃষ্টি আকর্ষণ জরুরি মনে করছি। ডায়াবেটিসসহ অনেক রোগের ক্ষেত্রেই মেন্টাল স্ট্রেস রোগের উন্নতি-অবনতিতে বড় ভূমিকা রাখে। মানুষের জীবন কখনোই শতভাগ স্ট্রেস-ফ্রি হতে পারে না। স্ট্রেস থাকবেই। এটাই স্বাভাবিক। তবে, সুস্থ থাকতে হলে আপনাকে যতটা সম্ভব স্ট্রেসকে দূরে সরিয়ে রাখতে হবে। শত বিপদের মাঝেও পজিটিভ চিন্তা করতে হবে। হাঁটাহাঁটি কিংবা বন্ধু-বান্ধব ও আত্মীয়-পরিজনের সাথে গল্প-গুজব আপনার স্ট্রেস কিছুটা হলেও প্রশমিত করতে পারে। বইপত্র, গল্প-উপন্যাস, নভেল-নাটক, খেলা-ধূলা ইত্যাদি যাই আপনাকে আকর্ষণ করে কিছু সময়ের জন্য তাতে মগ্ন হয়ে যান, নিজেকে হারিয়ে ফেলুন। হ্যাঁ, আত্মীয়-পরিজন, বন্ধু-বান্ধবসহ চারপাশে থাকা ব্যক্তিদেরও দায়িত্ব রয়েছে আপনাকে মেন্টাল সাপোর্ট দেওয়ার, যেন আপনি স্ট্রেস থেকে বেরিয়ে আসতে পারেন।পরিশেষে বলব, আপনি নিশ্চয়ই এ বিষয়ে আমার সাথে একমত হবেন যে, রোগ হিসেবে ডায়াবেটিস যত মারাত্মকই হোক, এটাকে মানিয়ে নেওয়া খুব কঠিন কিছু নয়। শুধু দরকার, করণীয় সম্পর্কে আপনার স্বচ্ছ ধারণা এবং তা কার্যকরে দৃঢ় সংকল্প। কোনো ওষুধ গ্রহণ ছাড়াই আপনি ডায়াবেটিসকে বাগে নিয়ে আসতে সমর্থ হতে পারেন, ভাবতেই কেমন লাগে না? সমাজের ব্যাপক পরিসরে এ বিষয়ে যথাযথ সচেতনতা তৈরি করা গেলে ও জনগণকে প্রশিক্ষণমূলক প্রোগ্রামের মাধ্যমে সঠিকভাবে উদ্বুদ্ধ করা গেলে দেশে ডায়াবেটিস ও এর ফলে সৃষ্ট জটিলতা সমূহের বিস্তার বহুলাংশে কমে আসতে বাধ্য। প্রয়োজন জোরালো ক্যাম্পেইন ও দীর্ঘমেয়াদি পরিকল্পনা।সবার জন্য শুভ কামনা।ড. মুহম্মদ দিদারে আলম মুহসিন, অধ্যাপক, ফার্মেসি বিভাগ, জাহাঙ্গীরনগর বিশ্ববিদ্যালয়","4","https://bangla.dhakatribune.com/articles/opinion/page/4"
"1632474772-1018","https://bangla.dhakatribune.com/","মতামত","https://bangla.dhakatribune.com/articles/opinion","ভোগ ব্যয় ও সঞ্চয়ের মধ্যে ভারসাম্য রক্ষা...","https://bangla.dhakatribune.com/opinion/2019/01/21/6860","২০০৮ সাল স্মরণকালের ইতিহাসে সবচেয়ে অর্থনৈতিক মন্দার বছর ছিল, মানুষ অনিশ্চিত ভবিষ্যতের আশংকায় বেশি করে ব্যক্তিগত সঞ্চয় শুরু করে। এই প্রবণতা অর্থনৈতিক কর্মকান্ডগুলোকে অনেক কমিয়ে দেয় যাতে অর্থনৈতিক সংকট আরো ভয়াবহ আকার ধারণ করে। 
১০ শতাংশ প্রবৃদ্ধির লক্ষ্য অর্জনের জন্য ভোগ ব্যয় বৃদ্ধি এবং জাতীয় সঞ্চয়ের ফলপ্রসূ বিনিয়োগ করাটাও জরুরি। সম্প্রতি জাতীয় সঞ্চয় নিয়ে পত্র-পত্রিকায় বিতর্ক লক্ষ্য করা যাচ্ছে। বিতর্কগুলোর অধিকাংশ তথ্য নির্ভর না হওয়ায় ভ্রান্ত ধারণার সৃষ্টি হচ্ছে। অনেকে দাবী করছেন, আমাদের জাতীয় সঞ্চয় কমে যাচ্ছে কারণ, মুষ্টিমেয় কিছু মানুষ সঞ্চয় করতে পারছেন আর বাকিরা সঞ্চয় তো করতে পারছেন না উপরন্তু ঋণকরে চলছেন। অন্যদের যুক্তি হলো, ব্যাংকগুলোসুদের পরিমান কমিয়ে দেওয়ায় জনগণ সঞ্চয় করতে কম আগ্রহী হচ্ছেন। জাতীয় সঞ্চয় দেশের বিনিয়োগ ও কর্মসংস্থানের জন্য অত্যন্তজরুরি, এই কারনে সঞ্চয়ের প্রকৃত অবস্থাটি পরিষ্কার হওয়ার প্রয়োজন আছে. এই নিবন্ধের প্রতিপাদ্য বিষয়গুলো:১. আমাদের জাতীয় সঞ্চয় কমছে না, বরং বেড়েছে। জাতীয় উৎপাদনের বিপরীতে জাতীয় সঞ্চয়ের হার প্রতি বছর সামান্য ওঠানামা করে।২. সঞ্চয়ের সুষ্ঠ বিনিয়োগ হচ্ছে না। ২০১৬ সালে স্থবির তারল্যের পরিমাণ নতুন রেকর্ড সৃষ্টি করে। এই পরিমাণ চলতি বছরে এক তৃতীয়াংশে নেমে আসলেও, প্রচুর বেকার টাকা ব্যাংকগুলোয় বসেআছে। আমাদেরমূল সমস্যা সঞ্চয় কমে যাওয়া নয়, সঞ্চয় লগ্নি না হওয়া। ৩. ব্যক্তিগত পর্যায়ে ভোগ্যপণ্যের ব্যবহার কমিয়ে সঞ্চয় করতে থাকলে পণ্যের চাহিদা কমে যায় এবং পরিণতিতে অর্থনৈতিক কার্যক্রম শ্লথ কয়ে যায়। সঞ্চয়ের স্বার্থে ভোগ ব্যয় কমিয়ে ফেললে, অর্থনৈতিক কর্মকান্ড কমে যাবে।২০১৬ সালে জাতীয়সঞ্চয়ের পরিমানছিল ৪ লক্ষ ৩ হাজার ৩০ কোটি টাকা যা২০১৭ অর্থ বছরেবৃদ্ধি পেয়ে৫ লক্ষ ৪ হাজার ৬০ কোটি টাকায় দাঁড়িয়েছিল। ২০১৮ সালে জাতীয়সঞ্চয়ের পরিমাণ ৫ লাখ ২৮ হাজার ৫৬৯ কোটি টাকায় উন্নীত হয়েছে। (সূত্র: বাংলাদেশ পরিসংখ্যান ব্যুরো ) এখানে উল্লেখ্য যে, ২০১৭ সালে সঞ্চয়ের পরিমান ছিলজিডিপির ২৯ দশমিক ৬৪ শতাংশ যা ২০১৮সালে বছরে ২৮ দশমিক ০৭ এ. নেমে আসবে অনুমান করা হচ্ছে।সুদের হার কমে যাওয়ায় সঞ্চয়ের পরিমানকমে যাচ্ছে - পত্র-পত্রিকায় এই ধরণের আলোচনার সঙ্গে পরিসংখ্যানের মিল নেই। সঞ্চয়ের মোট পরিমান বেড়েছে, শুধু শতকরা হিসাবে সামান্য দেড় ভাগ কমেছে।১৯৯৪ সালথেকে সাম্প্রতিক সময় পর্যন্ত জাতীয় সঞ্চয়জাতীয় আয়ের ২৫ থেকে ৩০ ভাগের মধ্যে ওঠানামা করছে। তাই শতকরা হারের সামান্য পরিবর্তন কোন তাৎপর্যপূর্ণ বিষয় নয়। সঞ্চয় কমে যাচ্ছে এমন কোন সূত্র এই ছাড়তে দেখা যায় না। সঞ্চয়ের হার ২৯ থেকে৩০.৫ এর মধ্যেই আছে। ২০০৯-২০১০ অর্থবছরে জাতীয় সঞ্চয়ের হার ছিল ২৯.৫%, সর্বোচ্চ ৩০.৮% ছিল ২০১৫- ২০১৬ সালে। চলতি অর্থবছরে সঞ্চয়ের পরিমান রেকর্ড পরিমানে দাঁড়াবেবাড়বে কিন্তু হার যৎসামান্য কম হবে। হারের সামন্য কমতি হচ্ছে জিডিপি অনেক বেড়ে যাওয়ার জন্য। ( সব তথ্যের সূত্র : বাংলাদেশ পরিসংখ্যান ব্যুরো)সঞ্চয় কমে যাচ্ছে এই দাবির পক্ষে কোনো তথ্য প্রমান পাওয়া যায় না। বাংলাদেশের জাতীয় উৎপাদনের বিপরীতে জাতীয় সঞ্চয়ের হার খুব সম্ভবতঃ বিশ্বে সর্বোচ্চ। মার্কিন যুক্তরাষ্ট্রের চলতি বছরে সঞ্চয়ের হার ৬% আর যুক্তরাজ্যের মাত্র ৪.৩%. গত ৬ দশকে যুক্তরাজ্যের জাতীয় সঞ্চয়ের গড় হার ৮.৫২% আর মার্কিন যুক্তরাষ্ট্রের গড় হার ৮.৮২% (সূত্র:tradingeconomics.com ) বাংলাদেশের জাতীয় সঞ্চয়ের আমেরিকা, ইউরোপের ৪ গুন। সঞ্চয়ের সঙ্গে যদি বিনিয়োগ না বাড়ে, সঞ্চয় যদি স্থবির হয়ে ব্যাংকে বসে থাকে তাহলে এই অলস সঞ্চয় অর্থনৈতিক রক্তক্ষরণ ঘটায়। ২০১৬ এই সমস্যা প্রকটহয়ে দেখা দিয়েছিলো। নভেম্বর ২০১৬ ব্যাংকগুলোতে অলস তারল্য ছিল২৭৭,৯৫৬ কোটি টাকা। মে ২০১৮ তে ওই পরিমান কমে দাঁড়িয়েছিল ৭৯,৬৫০ (সূত্র: বাংলাদেশ ব্যাংক)।এই বিশাল অংকের অলস টাকা ব্যাঙ্ক ঋণদিতে না পারলে বড়ধরণের সংকট সৃষ্টি হতো। অর্থনীতিবিদগণ সঞ্চয়কে ইতিবাচক মূল্যায়ন করেন যদি সঞ্চয়কেলগ্নী করা হয়। ব্যাংকে বেশি টাকা থাকলে ব্যাংক বেশি ঋণ দিতে পারবে। উদ্যোক্তারা বেশি বিনিয়োগ করতে পারবে। কিন্তু উদ্যোগতারা যদি ঋণ না নেয়, তাহলে অলস টাকা প্রবৃদ্ধিকে শ্লথ করে দিতে পারে।গত অর্থ বছরে দেশের সমষ্টিগত বিনিয়োগ জিডিপির ৩১% হয়েছে। এটাই সর্বকালের রেকর্ড। কিন্তু এর মধ্যেও কিছুটা হতাশার চিত্র আছে। বিনিয়োগের পরিমান বেড়েছে রাষ্ট্রীয় খাতে। সরকারের ব্যাপক অবকাঠামোর উপর বিনিয়োগের কারণে বিনিয়োগের হার বেড়েছে। প্রাইভেট সেক্টরে বিনিয়োগ জিডিপির ২৩.২ ভাগ। গত এক দশক ধরেই প্রাইভেট সেক্টরে বিনিয়োগের হার ২১ থেকে ২৩ এর মধ্যে আটকে আছে। (সংখ্যাগুলোর সূত্র বিশ্বব্যাংক) দেখা যাচ্ছে সঞ্চয়ের একটা বড় অংশ এখনো বেকার পরে আছে।সঞ্চয়ের সঙ্গে বিনিয়োগের সামঞ্জস্য থাকা প্রয়োজন। ব্যাংকে পরে থাকা অলস টাকা লগ্নি করতে না পারলে, সঞ্চয়ের সুফল পাওয়া যাবে না। সঞ্চয় করার জন্য মানুষ ভোগ্যপন্য কম কিনতে থাকলে অর্থনীতিতে তার বিরূপ প্রতিক্রিয়া দেখা দেয়। আমাদের দৈনন্দিন জীবনে যেসব পণ্য ও সেবা আমরা কিনে থাকি, তার কারণে পণ্যের চাহিদা সৃষ্টি হয়।চাহিদা মেটাতে কল কারখানা ও সেবাদায়ী প্রতিষ্ঠানগুলো আমাদের পণ্য সরবরাহ করে। আমরা যদি সবাই কষ্ট করে পয়সা জমানো শুরু করি, তাহলে পণ্যের চাহিদা কমবে, সরবরাহ ও উৎপাদন কমবে। অর্থনীতির গতিশীলতা কমে যাবে। আমাদের দৈনন্দিন ব্যবহার্য পণ্যের উপরইঅর্থনীতির ৭০% কার্যক্রম নির্ভর করে। মার্কিন কেন্দ্রীয় ব্যাঙ্ক ফেডারেল রিসার্ভ ত্রৈমাসিক ভিত্তিতে ভোগ ব্যয়ের প্রবণতা পর্যালোচনা করে থাকে। জনগণ ভোগ্যপন্য কম কিনে সঞ্চয় বাড়ানোর অর্থ ধরা হয়, যে জনগণের অর্থনৈতিক অবস্থার উপর আস্থা কমে গেছে, যে কারণেকারণে ভবিষ্যতের কথা ভেবে সঞ্চয়ের প্রবণতা বেড়েছে। যখনি কনসিউমার কনফিডেন্সের সূচক কমে যায়, পুঁজিবাজারে তাৎক্ষণিক পতন ঘটে।২০০৮ সাল স্মরণকালের ইতিহাসে সবচেয়ে অর্থনৈতিক মন্দার বছর ছিল, মানুষ অনিশ্চিত ভবিষ্যতের আশংকায় বেশি করে ব্যক্তিগত সঞ্চয় শুরু করে। এই প্রবণতা অর্থনৈতিক কর্মকান্ডগুলোকে অনেক কমিয়ে দেয় যাতে অর্থনৈতিক সংকট আরো ভয়াবহ আকার ধারণ করে। এই সঙ্কট থেকে উত্তরণের জন্য, আমেরিকা ও ইউরোপীয় দেশের সরকারগুলোজনগণকে বেশি সঞ্চয় না করে প্রয়োজনীয় ব্যয় করতে উদ্বুদ্ধ করতে অনেকগুলো পদক্ষেপ নেয়। অর্থনীতিকে চাঙ্গা করার জন্য সব দেশের সরকার লক্ষ লক্ষ কোটি ডলার বাজারে ছাড়ে। পেনশন সঞ্চয়ের একটা অংশ অবমুক্ত করা হয়, যাতে সবাই বেশি খরচ করে। এইসব উদ্যোগের ফলশ্রুতিতে ২০১০ সালথেকে মন্দ ক্রমশঃ কাটতে থাকে।ভোগ্য পণ্যের ব্যবহার বৃদ্ধি সবসময় অর্থনীতির গতিকে সচল রাখে। ভালো খবর হলো, চলতি বছরে দেশে পণ্য ভোগের মাত্রা ঊর্ধ্বগামী। পরিসংখ্যন ব্যুরোর তথ্য অনুযায়ী বর্তমান অর্থ বছরে ভোগ বাবদ ব্যয় ১৭ লাখ ৯ হাজার ৯২৯ কোটি টাকায় উন্নীত হবে বলে অনুমান করা হচ্ছে।গত অর্থবছরে ভোগ ব্যয় ছিল ১৫ লাখ ৬৫ হাজার ৩০৭ কোটি টাকা। ভোগ ব্যয় বাড়তে থাকলে অর্থনীতি আরো গতিশীল হবে। পশ্চিমা দেশের তুলনায় আমাদের দেশের সঞ্চয়ের হার অনেক বেশি হওয়ার কারণ আছে। আমাদের সন্তানের ভবিষ্যতের কথা ভাবতে হয়।হঠাৎ করে আশা অঘটনের জন্য প্রস্তুত থাকতে হয়। বিশেষ করে চিকিৎসা ব্যয়ের জন্য সঞ্চয় রাখা খুবই দরকার। পশ্চিমের দেশগুলোয় শিক্ষা ও স্বাস্থ্য সেবা ফ্রি হয় তাই সঞ্চয় নিয়ে ভাবতে হয় না। তবে অতিরিক্ত কৃচ্ছতা সাধন না করে স্বাচ্ছন্দ্যে জীবন যাপন করার জন্য যতটা সঞ্চয় করা যায়, ততটাই করা উচিৎ। তা নিজের জন্যেও ভালো, দেশের জন্যেও ভালো।ওবায়দুল করিম খান, বাণিজ্যিক পরামর্শক ও লেখক","7","https://bangla.dhakatribune.com/articles/opinion/page/7"
"1632474833-1027","https://bangla.dhakatribune.com/","মতামত","https://bangla.dhakatribune.com/articles/opinion","একদিন ঘুম ভাঙা শহরে","https://bangla.dhakatribune.com/opinion/2019/08/16/13954","হারানো প্রেম 'সাবিত্রী রায়', স্কুলের বন্ধু 'অনিমেষ' কিংবা রাতের ফুল 'মাধবী' আজো মানুষের মনে হাহাকার তুলে যায়
একদিন ঘুম ভাঙা শহরে জেগে উঠে সবাই শুনলেন এক জাদুকর সবাইকে ফাঁকি দিয়ে চলে গেছেন। সেই জাদুকর, যিনি গিটারে আঙুল ছোঁয়ালে বোবা গিটার যেন নিজেই গেয়ে উঠতো জাদুর ছোঁয়ায়। বাংলার সুর তিনি গিটারে তুলে ছড়িয়ে দিয়েছিলেন সীমাহীন সীমানায়। এখনো এক প্রত্যাখ্যাত প্রেমিক তার প্রেমিকার কথা ভেবে আপন মনেই গেয়ে ওঠে, 'সে তারা ভরা রাতে, আমি পারিনি বোঝাতে, তোমাকে আমার মনের কথা'। তার ভেতরের চাপা কান্না সুরের মায়ায় ছড়িয়ে পড়ে চারদিকে। এরকম অসংখ্য সময়, অনুভূতি আর ভাবকে ছুঁয়ে গেছে তাঁর গিটারের সুর। শেষ বিকেলে ক্লাস শেষে ভার্সিটির বাসের পেছনের দরজায় ঝুলতে থাকা তরুণ গলা ছেড়ে ধরে তাঁরই সুর, 'সেই তুমি কেন এত অচেনা হলে...'মাঝরাতে খোলা আকাশের নিচে বন্ধুদের আড্ডায় রকস্টার বন্ধু নিজের গান ফেলে গেয়ে ওঠে, 'এখন অনেক রাত, খোলা আকাশের নিচে জীবনের অনেক আয়োজন আমায় ডেকেছে...'এই স্মার্ট যুগেও মফস্বলের এক স্বপ্ন বিভোর কিশোর যে কিনা আজ পরিণত পুরুষ তার পুরোনো ক্যাসেটের ভাণ্ডার থেকে একটা অ্যালবাম বের করে ছুটির দিন দুপুরে ক্যাসেট প্লেয়ারে চালিয়ে দেয়, '...আরো বেশি কাঁদালে উড়াল দেবো আকাশে!'আজকের এক কিশোর জন্মদিনে উপহার পাওয়া গিটারে প্রথম সুর তোলে, 'হাসতে দেখো, গাইতে দেখো, অনেক কথায় মুখর আমায় দেখো...'হারানো প্রেম 'সাবিত্রী রায়', স্কুলের বন্ধু 'অনিমেষ' কিংবা রাতের ফুল 'মাধবী' আজো মানুষের মনে হাহাকার তুলে যায়। এরকম অসংখ্য গান, সুর আর কথা দিয়ে আমাদের মন ভরিয়েছেন গিটারের জাদুকর আইয়ুব বাচ্চু। চট্টগ্রামের কিশোর রবিন বাবার কাছ থেকে উপহার পেয়েছিলো এক গিটার। সেই যে গিটার তার বন্ধু হলো, আমৃত্যু বন্ধুর মতই পাশে রইলো। সেই রবিন হয়ে উঠলো বাংলা ব্যান্ডের দিকপাল আইয়ুব বাচ্চু। ১৬ আগস্ট, আমাদের শৈশব-কৈশোর মাতিয়ে রাখা গায়কের জন্মদিন। আমাদের প্রেম-বিরহ-আনন্দ-কষ্টকে তিনি বেঁধেছেন সুরে, তুলে নিয়েছেন নিজের কণ্ঠে, ছড়িয়ে দিয়েছেন আরো লাখো-কোটি কণ্ঠে। আজও তাঁর গান শুনে, গিটারেরসুর শুনে প্রাণবন্ত কোন কিশোর হাতে তুলে নেয় জীবনের প্রথম গিটার। এভাবেই তিনি ছড়িয়ে যাবেন গিটার থেকে গিটারে, প্রজন্ম থেকে প্রজন্মে, সুরে আর গানে।শুভ জন্মদিন আইয়ুব বাচ্চু। ভালো থাকবেন সুরের সীমানায়।
প্রকাশিত মতামত লেখকের একান্তই নিজস্ব। ঢাকা ট্রিবিউন এর কোনও ধরনের দায় নেবে না।","7","https://bangla.dhakatribune.com/articles/opinion/page/7"
"1632475347-1102","https://bangla.dhakatribune.com/","মতামত","https://bangla.dhakatribune.com/articles/opinion","কোভিড পরবর্তী শিশুশিক্ষা এবং আমাদের...","https://bangla.dhakatribune.com/opinion/2021/09/01/38987","শহরাঞ্চলের গ্যারেজ, কারখানা কিংবা বেকারিতে একটু নজর দিলেই দেখা মিলবে হতদরিদ্র শিশুদের, এক রূঢ় বাস্তবতায় দিনাতিপাতের কঠিন চিত্র
শিক্ষা শিশুদের মৌলিক অধিকার হলেও বাংলাদেশের প্রত্যন্ত অঞ্চলে (বিশেষত চরাঞ্চলে) ও শহরাঞ্চলের বস্তিতে সেই অধিকার আজও অনেকাংশে উপেক্ষিত। শিশুরা বেড়ে উঠছে নানা প্রতিবন্ধকতার সঙ্গে ক্রমাগত যুদ্ধ করে। নিম্নবিত্ত ও পথশিশুদের দিনাতিপাত হচ্ছে রাস্তায় প্লাস্টিকের বোতল কুড়িয়ে, কখনো বা স্টেশনে শ্রম বেচে। অল্প মজুরিতে হাড়ভাঙা পরিশ্রম করানো যায় বলে, মালিকেরাও শিশুদের বেশি নিয়োগ দিচ্ছে, কোনো নিয়মের তোয়াক্কা না করেই ৷ শহরাঞ্চলের গ্যারেজ, কারখানা কিংবা বেকারিতে একটু নজর দিলেই দেখা মিলবে হতদরিদ্র শিশুদের, এক রূঢ় বাস্তবতায় দিনাতিপাতের কঠিন চিত্র। এই সমাজবাস্তবতায় করোনা মহামারি যেন আঘাত হানে এক প্রলয়ংকরী ঘূর্ণিঝড় রূপে। স্কুল-কলেজসহ যাবতীয় শিক্ষাপ্রতিষ্ঠান অনির্দিষ্টকালের জন্য বন্ধ ঘোষণা করা হয় ২০২০ সালের  মার্চের ১৭ তারিখে। মাত্রই ষষ্ঠ শ্রেণিতে ওঠা সৌমিকের মতো হাজারো শিশু-কিশোর ঘরবন্দি হয়ে পড়ে। মার্চে যখন তার স্কুল বন্ধ হয়ে গেলো, সেই সাথে যেনো তার সুন্দর দিনগুলো ও গেলো অস্তাচলে। গ্রামের নিম্নবিত্ত পরিবারের সন্তান সৌমিকের বাবার রিকশার চাকা তখন আর চলে না। সাত সদস্যের পরিবারের অন্নের ব্যবস্থা করতে উপায়ন্তর না দেখে সৌমিককে অন্যের জমিতে কাজে লাগিয়ে দিলো তার বাবা। এখন পড়াশোনা থেকে অনেকটা দূরে চলে এসেছে সৌমিক। এই শিশু বয়সে, পরিবারের অন্নের যোগান দিতে, সে কাঁধে বয়ে চলেছে  রাজ্যের বোঝা। তবে এখনো মাঝে মাঝে গরুর পাল নিয়ে মাঠে যেতে যেতে তার মনে পড়ে, সেই সোনালি দিনগুলোর কথা! যখন সৌমিক পঞ্চম শ্রেণি থেকে ষষ্ঠ শ্রেণিতে উঠে তখন সরকারি বৃত্তি পেয়েছিলো। সবাই তার কত তারিফই না করেছিল সেদিন! হেডমাস্টার স্যার নিজে তাদের বাড়িতে এসে সৌমিক কে একটি ঘড়ি উপহার দিয়েছিলেন।  কিন্তু সেসব দিন এখন শুধুই অতীত। করোনাভাইরাসের করাল থাবা  তার সোনালি দিনগুলোর উপন্যাসটা আর বাড়তে দিলো না।এমন সৌমিকের সংখ্যাটা,যেনো করোনার সাথে পাল্লা দিয়ে ক্রমেই বেড়ে চলেছে। ইউনিসেফের এক প্রতিবেদন মতে, বিশ্বের ১৩০টি দেশে করোনাভাইরাস মহামারিতে স্কুল বন্ধ হয়ে যাওয়ায়, বর্তমানে ১০০ কোটির ও বেশি শিক্ষার্থী ক্ষতিগ্রস্ত হচ্ছে। শিশুদের ওপর করোনাভাইরাসের ভয়াল প্রভাব পরোক্ষভাবেই বেশি পড়েছে। মহামারিতে অনেকের বাবা-মা মৃত্যুবরণ করেছে, আবার অনেকের বাবা-মা হারিয়েছেন চাকরি। ফলে তাদের পরিবারের  জীবনধারণ হয়ে দাড়ায় দুঃসাধ্য! তখনই শিশুদের নানা কাজে নিয়োজিত করতে বাধ্য হচ্ছে পরিবার। এ বিষয়ে ইউনিসেফের নির্বাহী পরিচালক হেনরিয়েটা ফোর বলেন, “সংকটের সময়ে অনেক পরিবারই টিকে থাকার কৌশল হিসেবে শিশুশ্রমকে বেছে নেয়।” যার প্রত্যক্ষ উদাহরণ আজ আমরা বাংলাদেশে প্রতিনিয়ত দৃশ্যমান হতে দেখছি।করোনাভাইরাস মহামারিতে লাখো শিশু শিক্ষার্থী শিক্ষার আলো থেকে চিরতরে অন্ধকারে চলে গেছে এবং এখনও যাচ্ছে।শিক্ষা তাদের মৌলিক অধিকার হলেও, পরিবারের হাল ধরার জন্য, নিজেদের হালের নিয়ন্ত্রণ তারা হারিয়ে ফেলেছে। শিক্ষার ছায়া থেকে তারা ক্রমশই শতক্রোশ দূরে চলে যাচ্ছে।
দেশের অদূর ভবিষ্যত, আজকের শিশুরা, যেনো করোনা পরবর্তী সময়ে শিক্ষাগ্রহণ থেকে ঝরে না পড়ে, সেক্ষেত্রে নিম্নোক্ত বিষয়গুলো বিবেচনা করা অত্যাবশ্যক-- স্কুল খোলার সঙ্গে সঙ্গে অনুপস্থিত শিশুদের আবারও নিয়মিত স্কুলমুখী করার জন্য একটি বিশেষ কমিটি গঠন করা। কমিটি স্কুলের ম্যানেজিং কমিটির সদস্য ও শিক্ষকদের দ্বারা গঠিত হবে। তাদের মূল দায়িত্ব হবে স্কুলের অনুপস্থিত শিক্ষার্থীদের আনয়নের ব্যবস্থা করা। - শিশুদের অল্পতেই মানসিক চাপ অনেক বেড়ে যায়। করোনা মহামারিতে স্কুলে যেতে না পারা, বন্দিজীবনে দীর্ঘসময় আটকে থাকা ও পরিবারের অর্থনৈতিক দূরাবস্থা তা কয়েকগুণ বাড়িয়ে দিয়েছে। এজন্য বিদ্যালয় খোলার পর, প্রতিটি বিদ্যালয়ে নিয়মিত সাংস্কৃতিক অনুষ্ঠান ও বিভিন্ন প্রতিযোগিতা আয়োজন করে শিশুদের মানসিক ভারসাম্য পুনরায় স্বাভাবিক করতে হবে।- এখনও সব শিক্ষাপ্রতিষ্ঠান বন্ধ আছে করোনা সংক্রমণের হার না কমায়। এক্ষেত্রে যখনই সংক্রমণের হার কমে আসবে , সরকারি নির্দেশ সাপেক্ষে, অতিসত্বর শিক্ষাপ্রতিষ্ঠান খুলে দেওয়া। কেননা, যত দেরি হবে, ততই শিক্ষার্থীদের ঝরে পড়ার হার বাড়তে থাকবে। তবে, সেক্ষেত্রে করোনাভাইরাস সংক্রমণ যেন আবারও না বাড়ে সেজন্য পর্যাপ্ত ব্যবস্থা রাখার বিষয়টাও চিন্তা করা অতীব জরুরি। শিক্ষার্থীদেরকে বিভিন্ন শিফটে ভাগ করে, ক্লাসের সংখ্যা সীমিত করে ও সম্পূর্ণ স্বাস্থ্যবিধি পালনের শর্তে শিক্ষাপ্রতিষ্ঠান খোলার ব্যাবস্থা করা উচিত।
আজকের শিশুরাই আমাদের আগামীদিনের ভবিষ্যৎ। আমাদের শিশুদের শিক্ষিত করে গড়ে তোলা আমাদেরই দায়িত্ব। তাদের মাধ্যমেই আসবে পরিবর্তন, উন্নত হবে জাতি। তাদের এই অধিকার যেন পুঙ্খানুপুঙ্খভাবে তারা পায় সে ব্যাপারে সবাইকে রাখতে হবে সুতীক্ষ্ম দৃষ্টি। মূলধারার শিক্ষার্থীদের সঙ্গে যেন দেশের প্রত্যন্ত অঞ্চল ও পার্বত্য অঞ্চলের কোনো শিশুই শিক্ষার অধিকার থেকে বঞ্চিত না হয়। জাতি,ধর্ম বর্ণ নির্বিশেষে সবাই যেন শিক্ষার আলোতে আলোকিত হয় তার ওপর আলোকপাত করা অতীব প্রয়োজন। করোনাভাইরাস মহামারিসহ কোনো দুর্যোগেই যেন তারা পথ না হারায় তার জন্য দুর্যোগকালীন সময়ে কার্যকরী ব্যবস্থা নিতে হবে, যাতে তাদের শিক্ষা কার্যক্রম স্বাভাবিক রাখা যায়।যারা (পূর্ণবয়স্ক) ইতোমধ্যে বিভিন্ন কাজে ঢুকে পড়েছেন ,তাদের শিক্ষিত করা অনেকটাই দুঃসাধ্য। অর্থাৎ, বর্তমানে শিক্ষার হার ১০০ ভাগে নেয়া অনেকটা অসম্ভব প্রায়৷ উল্লেখ্য, ২০২০ সালের বাংলাদেশ পরিসংখ্যান ব্যুরোর (বিবিএস) সর্বশেষ জরিপমতে, দেশে সাক্ষরতার হার ৭৪.৭০%। কিন্তু, চর ও পথশিশুদের জন্য আলাদা শিক্ষা কার্যক্রম চালু করে তাদের মূলধারায় নিয়ে আসা গেলে এবং বর্তমানে সারাদেশের শিশুদের শিক্ষা কার্যক্রমে  ধরে রাখতে পারলে, অদূর ভবিষ্যতে বাংলাদেশ শতভাগ শিক্ষিত এক জাতি পাবে। যা দেশের সার্বিক উন্নয়নে রাখবে গুরুত্বপূর্ণ ভূমিকা।
এক্ষেত্রে, আমাদের নিকটবর্তী দেশ চীন একটি অনন্য দৃষ্টান্ত হতে পারে। তারা তাদের নাগরিকদের ছোট থেকেই কারিগরি শিক্ষায় সুশিক্ষিত করে পুরো বিশ্বে ছড়িয়ে দিচ্ছে। তাদের হাত ধরেই পুরো বিশ্ব আজ আধুনিকতার ছোঁয়া পাচ্ছে। চীন তাদের নাগরিকদের সুশিক্ষিত করে আজ পুরো পৃথিবীর সুপার পাওয়ারে পরিণত হয়েছে। যার মূলে রয়েছে তাদের অধিক শিক্ষিত জনশক্তি উৎপাদন।করোনাভাইরাস মহামারিতে শিশুদের শিক্ষার অধিকার সবচেয়ে বেশি লঙ্ঘিত হচ্ছে। দেশের অধিকাংশ প্রাইমারি স্কুলের শিক্ষার্থীরাই নিয়মিত অনলাইন ক্লাসের আওতায় আসতে পারেনি। ফলে অল্প বয়সে  তাদের ঝরে পড়ার হার অন্য সবার চেয়ে বেশি হতে যাচ্ছে যদি না স্কুল খোলার সাথে সাথে তাদের স্কুলমুখী করার প্রয়োজনীয় ব্যবস্থা নেওয়া হয়৷ করোনাভাইরাস পরবর্তী শিশু শিক্ষার মহামারি ঠেকাতে সংশ্লিষ্ট কর্তৃপক্ষের প্রয়োজনীয় ও সময়োপযোগী সিদ্ধান্তই হতে পারে উত্তরণের একমাত্র উপায়। শিশুদের শিক্ষার সুপরিবেশ নিশ্চিত করাই আমাদের আগামীর স্বপ্নের বাংলাদেশের ভিত্তি। আসিফ আলম, চট্টগ্রাম প্রকৌশল ও প্রযুক্তি বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","",""
"1632475183-1077","https://bangla.dhakatribune.com/","মতামত","https://bangla.dhakatribune.com/articles/opinion","বিকল্প বিদ্যুতের উৎস হিসেবে সৌরবিদ্যুৎ...","https://bangla.dhakatribune.com/opinion/2021/04/27/34018","দেরিতে হলেও বাংলাদেশ সৌরবিদুতের ব্যবহার শুরু করেছে এবং সুফল পাচ্ছে। এটি যে পরিবেশ রক্ষায় গুরুত্বপূর্ণ ভূমিকা পালন করতে পারে সেটা যে আমাদের নজরে এসেছে এবং এ বিষয়ে কাজ চলছে এটাই আগামীতে অনেক বড় সম্ভাবনাকে এগিয়ে নেবে 
কুড়িগ্রামের কাঠালবাড়ি পেরিয়ে ছোট্ট ধরলা নদীর পাড়ে সোরাডোব চর। সন্ধ্যা হলে সেখানকার ছোট ছোট ঘরগুলোতে মিটমিট করে আলো জ্বলে। শিশু-যুবক-বৃদ্ধ সকলেই দোকানে ভিড় জমায় টেলিভিশনে খবর দেখার জন্য। রাস্তায় টর্চের আলোর বদলে জ্বলে ওঠে সড়কবাতি। দিনের বেলায় গরমে অস্থির হয়ে এখন আর কেউ শরীরে ভেজা কাপড় পেঁচিয়ে রাখে না। চরের গনগনে উত্তাপে নদীতে বেশি সময় ধরে গোসলও করে না আজকাল কেউ। ঘরে পাখার বাতাসে আরাম করে বসে কাজ করে অনেকে। মুঠোফোনে চার্জ দেয়ার জন্য নদী পেরিয়ে এখন আর কাউকে অসময়ে বাজারে যেতে হয় না। সবচেয়ে খুশি তারা জমিতে সেচ দেওয়ার জন্য তাদেরকে এখন আর ডিজেলের অংক কষতে হয় না। তারা বলছেন, “এ সব কিছুই সম্ভব হয়েছে সৌরবিদুতের জন্য। দুর্গম এ চরে কখনো বিদ্যুতের মতো আলাউদ্দিনের আশ্চর্য প্রদীপ পাবো তা কখনো দুঃস্বপ্নেও ভাবিনি। মনে হচ্ছে, এবার আমাদের দিন বদল হবে। বহু কষ্টের পর আমরা আরাম পাচ্ছি এবং আশা করছি আমাদের আরো উন্নতি হবে।”  চরাঞ্চলে সৌরবিদ্যুৎ ব্যবহার করে এসব প্রান্তিক মানুষের জীবনকে অনেক সহজ করে তোলা হচ্ছে এবং পাল্টে যাচ্ছে তাদের কঠিন জীবনধারা। বিদ্যুৎ উন্নয়নের সূচক দুর্গম চরাঞ্চল কিংবা প্রত্যন্ত পাহাড়ি এলাকায় সৌরবিদ্যুৎ সত্যিই আলাউদ্দিনের আশ্চর্য প্রদীপ। এতে তাদের বহু সমস্যা কেটে গিয়ে আশা জাগাচ্ছে মনে। এই সৌরবিদ্যুৎ আসলে কি? সৌরবিদ্যুৎ সাধারণত খোলা জায়গায় আকাশের দিকে তাক করে রাখা একটি প্রক্রিয়ার মাধ্যমে নির্দিষ্ট প্যানেলে তৈরি হয়। সূর্যের কিরণে যে শক্তি আছে সেই শক্তি প্যানেলে রাখা পলিক্রিস্টাল বা মনোক্রিস্টাল দিয়ে তৈরি ছোট ছোট সেলগুলো ফটো ভোটেক্স পদ্ধতিতে চার্জ হয়ে তা বিদ্যুৎ শক্তিতে রূপান্তর হয়। সহজ কথায় এই প্রক্রিয়ার মাধ্যমে উৎপাদিত হয় সৌরবিদ্যুৎ। এটি নবায়নযোগ্য জ্বালানি হিসেবেও পরিচিত। নবায়নযোগ্য জ্বালানির অন্যতম লক্ষ্য হল- গ্রামীণ এলাকায় বিদ্যুৎ সরবরাহ করা এবং ডিজেলের উপর নির্ভরশীলতা কমানো। এতে কমে যাবে কার্বন নিঃসরণ এবং সরকারি ভর্তুকি।  এটি প্রধানমন্ত্রীর “সবার জন্য বিদ্যুৎ” বা ঘরে ঘরে বিদ্যুৎ পৌঁছে দেয়ার অঙ্গীকার একটি। এই কর্মসূচি চলতি ২০২১ সালের মাঝামাঝি সময়ের মধ্যে শতভাগ কার্যকর করার প্রয়োজনীয় পদক্ষেপ নেয়া হয়েছে। দেশের প্রত্যন্ত অঞ্চল এমনকি চরাঞ্চলেও বিদ্যুৎ পৌঁছে দেয়ার পরিকল্পনা বাস্তবায়ন করার জন্য সরকার নবায়নযোগ্য জ্বালানি কিংবা সৌরবিদ্যুৎকে গুরুত্বের সাথে বিবেচনা করছে। সরকারের পরিকল্পনা শতকরা ১০ ভাগ বিদ্যুৎ নবায়নযোগ্য জ্বালানি খাত থেকে আসবে। এজন্য বেসরকারিভাবে উৎপাদিত সৌরবিদ্যুৎ থেকেও বিদ্যুৎ কিনছেন সরকার। ২০১৭ সালে জামালপুরের সরিষাবাড়ির শিমলা বাজারে ৮ একর জমির উপর গড়ে তোলা সৌরবিদ্যুৎকেন্দ্রটি দেশের প্রথম সৌরবিদ্যুৎ কেন্দ্র, যেখান থেকে ৩ মেগাওয়াট বিদ্যুৎ জাতীয় গ্রিডে যাচ্ছে। এই সৌরবিদ্যুৎকেন্দ্রটি গড়ে তুলেছেন “এনগ্রিন সোলার প্লান্ট লিমিটেড”।প্রতিষ্ঠানটির প্রকল্প ম্যানেজার আনোয়ারুল কবির বলেন, “বেসরকারিভাবে বিদ্যুৎ উপৎপাদন করে এভাবে জাতীয় গ্রিডে বিদ্যুৎ যোগ করার বিষয়টি দিন দিন বেড়ে যাবে। এতে যেমন বিদ্যুৎ খাত এগিয়ে যাবে তেমনি বেসরকারিভাবে বিভিন্ন প্রতিষ্ঠান গড়ে উঠবে এবং এতে সরকার ও জনগণ নানাভাবে উপকৃত হবেন।” এভাবে উৎপাদিত সৌরবিদ্যুৎ টেকনাফ থেকে ২০ মেগাওয়াট, কাপ্তাই থেকে ৭.৮ মেগাওয়াট এবং পঞ্চগড় থেকে ১০ মেগাওয়াট  জাতীয় গ্রিডে যুক্ত হচ্ছে।কোথায় কোথায় সৌরবিদ্যুৎ ব্যবহার করা সম্ভব জানতে চাইলে সোলার সিস্টেম নিয়ে কাজ করছে এমন একটি প্রতিষ্ঠান “সোলারএন বাংলাদেশ লিমিটেড”-এর টেকনিক্যাল চিফ ইঞ্জিনিয়ার শাহীন আজাদ বলেন, “এটা শুধু বাসা-বাড়ি বা অফিস ফ্যাক্টরিতে নয়, নানাভাবে এর ব্যবহার হচ্ছে। সোলার ইরিগেশন, সোলার ওয়াটার হিটার, সোলার ড্রিংকিং ওয়াটার সিস্টেম, বায়োগ্যাস প্লান্ট, ইমপ্রুভড কুক স্টোভ, সোলার স্ট্রিট লাইট, সোলার টেলিকম টাওয়ার হিসেবেও সৌরবিদ্যুৎ ব্যবহার হচ্ছে।” সৌরবিদ্যুতের ব্যবহারে পাল্টে যাচ্ছে কৃষিচিত্র। সৌরবিদ্যুৎ চালিত পাম্পের মাধ্যমে অল্প খরচে কৃষকরা জমিতে পানি দিতে পারছেন। এসব জমিতে তারা ধান, আলু শাকসবজি আবাদ করছেন। কৃষকরা বলছেন, সৌরবিদ্যুতের মাধ্যমে সেচপাম্পে চাষাবাদ করে তারা খরচ ও সময় দুটোই সাশ্রয় করছেন। লোডশেডিংয়ের হয়রানি থেকে মুক্তি পাওয়ায় তারা অনেক খুশি। বগুড়ার সোনাতলা উপজেলার কৃষক হাবিব মিয়া বলেন, “আমন, বোরো ও রবি তিন ফসলেই সৌরশক্তি ব্যবহার করে মাটির নিচ থেকে পানি ওঠাচ্ছি। বোরো মৌসুমে লোডশেডিং বেশি হয় বলে সেচ কাজে অনেক সমস্যা হয়। আবার ডিজেলের দামও বেশি থাকে। কিন্তু সৌরবিদ্যুৎ থাকায় এখন আর এসব নিয়ে ভাবতে হয় না। বরং এতে খরচও অনেক কম হচ্ছে।”যমুনার দুর্গম চরাঞ্চলেও সৌরবিদ্যুৎ ব্যবহার করে মানুষ বৈদ্যুতিক বাতি, টেলিভিশন, ফ্যান, কম্পিউটার, ইন্টারনেট ব্যবহার করছে। মুঠোফোনে চার্জ দিচ্ছে, শিক্ষার্থীরা পড়ালেখা করছে। সড়কবাতি জ্বলছে। ব্যবসাপ্রতিষ্ঠানে সোলার বাতি জ্বলছে। সৌরবিদ্যুত চালিত নলকূপ থেকে পানিও তুলছেন তারা।  সৌরবিদুতের এত ব্যাপক ব্যবহারে বিপুল সাফল্য পাওয়া যাচ্ছে এবং এটি মানুষকে অনেক আশাবাদী করে তুলছে। এটা ধরে রাখতে এর ব্যবহার বাড়ানো হলে পরিবেশ ও জনজীবনে অনেক স্বস্তি এবং শান্তি আসবে। ঢাকাবাসী কি এর সুফল পেতে পারে? ঢাকা শহরে যেভাবে দূষণ বাড়ছে তাতে এ শহরে বাস করা অনেক কঠিন হয়ে যাচ্ছে এমনই বলছেন বিশেষজ্ঞরা। পরিসংখ্যান বলছে, ঢাকার বাতাস সহনীয় মাত্রার চেয়ে ৫ গুণ বেশি দূষিত। পরিবেশ বিষয়ক আন্তর্জাতিক সংস্থা “গ্রিন পিস”-এর ১২ ফেব্রুয়ারি ২০২০-এর প্রতিবেদন থেকে জানা যায়, “বায়ু দূষণের কারণে বাংলাদেশে বছরে প্রায় সোয়া লাখ কোটি টাকার আর্থিক ক্ষতি হচ্ছে, যা দেশের জিডিপির (মোট দেশজ উৎপাদন) প্রায় ৫ শতাংশ।” ঐ একই প্রতিবেদন জানায়, “বায়ুদূষণজনিত রোগে ২০১৮ সালে বাংলাদেশে ৯৬ হাজার শিশুর অকালমৃত্যু হয়েছে।” আর এ জন্যই কথা উঠেছে ঢাকা শহরের দূষণ কমাতে কিংবা পরিবেশ রক্ষার জন্য গাড়িতে সৌরবিদ্যুৎ ব্যবহারের বিষয়টি। সৌরবিদ্যুৎ নিয়ে কাজ করে সরকারি দুটি প্রতিষ্ঠান “সাসটেইনবেল অ্যান্ড রিনিউবেল এনার্জি ডেভলপমেন্ট অথরিটি (স্রেডা)” এবং “ইনফ্রাস্ট্রাকচার ডেভলপমেন্ট কোম্পানি লিমিটেড (ইডকল)” জানায়, অনেক দেশেই ইলেকট্রিক গাড়ি আছে। সেগুলো ব্যয়বহুল। এতে দূষণ কম হয়। ইডকলের কর্পোরেট অ্যাফেয়ার্স-এর ইউনিট হেড নাজমুল হক ফয়সাল বলেন, “আমরা নৌকা ও ভ্যানে সৌরবিদ্যুৎ ব্যবহার করার কথা ভাবছি। এ বিষয়ে বিভিন্ন বিশ্ববিদ্যালয়ে পরীক্ষামূলক কাজও হচ্ছে। ব্র্যাক বিশ্ববিদ্যালয়ের মাধ্যমে ব্র্যাকের অ্যাম্বুলেন্সেও সৌরবিদ্যুৎ ব্যবহারের বিষয়টি নিয়ে আমরা কাজ করছি। তবে গাড়ির বিষয়টি নিয়েও ভাবতে চাই আমরা।” স্রেডার (সোলার-২) সহকারি পরিচালক ইঞ্জিনিয়ার পাভেল মাহমুদ বলেন, “গাড়িতে সৌরবিদ্যুৎ সরাসরি ব্যবহার করা যাবে না। সৌরবিদ্যুৎ চালিত চার্জ স্টেশন থাকতে পারে। সেখানে গাড়ি চার্জ নিতে পারে। যদিও অটোরিকশাগুলো সৌরবিদ্যুতের মাধ্যমে ব্যাটারিতে চার্জ নিয়ে অনেক জায়গায় চলছে, এরকম কিছু হতে পারে। গাড়িতে সৌরবিদ্যুৎ ব্যবহারের বিষয়টি নিয়ে আমরা গাইডলাইন তৈরি করছি।” এ বিষয়ে ঢাকা বিশ্ববিদ্যালয়ের রসায়ন বিভাগের অধ্যাপক এবং বায়ু দূষণ গবেষক অধ্যাপক ড. আবদুস সালাম বলেন, “এটা হলে ভালো হতো। অনেক উন্নত বিশ্বে বহু আগে থেকেই জ্বালানি ব্যবহার বন্ধ হয়েছে। ফলে সেখানে দূষণ কম হয়। গাড়িতে ব্যাটারি চালিত বিদ্যুৎ হোক বা সৌরবিদ্যুৎ চালিত বিদ্যুৎ থেকে চার্জ নিয়ে হোক না কেনো, যেটাই হোক এটা হলে দূষণ অনেক কমে যাবে। এখানে আমরা নিন্মমানের জ্বালানি ব্যবহার করি। যেমন উন্নত বিশ্বে জ্বালানিতে ব্যবহৃত সালফারের মাত্রা ৫০ এর নিচে থাকে। ঢাকায় সেই মাত্রা ২০০০-এর কাছাকাছি। সেক্ষেত্রে সৌরবিদ্যুতের ব্যবহারে অনেক সাশ্রয় এবং পরিবেশবান্ধব হবে।” এ বিষয়ে নানা রকম চিন্তাভাবনার বিষয় রয়েছে। এতে জ্বালানির ব্যবসা কমে যাবে। ফলে আরেক সুবিধাভোগী গোষ্ঠী এতে কতটা রাজি হবেন সেটাও ভাবার বিষয় জানান অধ্যাপক সালাম। তবে বৃহত্তর স্বার্থে এবং দূষণ রোধে এ ধরনের প্রচেষ্টা যেমন নানা রোগব্যধিকে দূরে রাখতে পারবে, তেমনি গ্রিন পিসের তথ্য অনুয়ায়ী জাতীয় অর্থনীতির নেতিবাচক দিক বা জিডিপিকে চাঙ্গা করতে গুরুত্বপূর্ণ ভূমিকা পালন করবে বলে অভিজ্ঞজনেরা মত প্রকাশ করেন। দেরিতে হলেও বাংলাদেশ সৌরবিদুতের ব্যবহার শুরু করেছে এবং সুফল পাচ্ছে। এটি যে পরিবেশ রক্ষায় গুরুত্বপূর্ণ ভূমিকা পালন করতে পারে সেটা যে আমাদের নজরে এসেছে এবং এ বিষয়ে কাজ চলছে এটাই আগামীতে অনেক বড় সম্ভাবনাকে এগিয়ে নেবে এমনই প্রত্যাশা সংশ্লিষ্ট সকলের।  প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","","https://bangla.dhakatribune.com/articles/opinion/page/2"
"1632475112-1066","https://bangla.dhakatribune.com/","মতামত","https://bangla.dhakatribune.com/articles/opinion","অর্থনীতিতে করোনাভাইরাসের প্রভাব ও...","https://bangla.dhakatribune.com/opinion/2021/04/01/33321","বিশেষজ্ঞরা বলছেন, বাংলাদেশে করোনাভাইরাসের অর্থনৈতিক প্রভাব বোঝা যাবে আরো কিছু দিন পর। এখন যে দ্বিতীয় ঢেউ চলছে তা কতদিন ধরে চলবে তা বলা মুশকিল। তবে এর মধ্যে ঘটে যেতে পারে বহুকিছু। এ পরিস্থিতিতে কোন দিকে যাবে আমাদের অর্থনীতি, আগামীতে দেশ কীভাবে এ পরিস্থিতি মোকাবিলা করবে- এ রকম আরো বহু প্রশ্ন নিয়ে এ মুহুর্তে সকলেই তাকিয়ে আছেন ব্যবসায়ী, গবেষক-অভিজ্ঞজন এবং অর্থনীতিবিদের চিন্তাপ্রসূত কর্মপদ্ধতি কিংবা দিক নির্দেশনার দিকে। সর্বোপরি সরকারের কার্যকর নীতি-নির্ধারণের উপর
করোনাভাইরাসের জন্য বিশ্বজুড়ে গত এক বছর ধরে আতঙ্ক এবং লকডাউনের জন্য সব দেশই এখন অর্থনীতি নিয়ে চিন্তিত। সারাবিশ্ব পর্যটকশূন্য হওয়ায় এয়ারলাইন্স ব্যবসায় ধস নেমেছে। শুধুমাত্র খাদ্যপণ্য ছাড়া অন্য সব ধরনের পণ্য বিক্রি অনেক কমে গেছে। বিভিন্ন দেশে যাতায়াত কিংবা আভ্যন্তরীণ যোগাযোগ ব্যবস্থা কমে যাওয়ায় পরিবহন ব্যবসায় লোকসান হচ্ছে। হোটেল ও রেস্টুরেন্ট ব্যবসার অবস্থাও একই রকম। বিশ্বব্যাপী উৎপাদন ও সেবা খাত বিপর্যস্ত। ক্ষুদ্র ও মাঝারি শিল্প উদ্যোক্তারা নতুন করে দাঁড়াবার ক্ষমতা হারিয়ে ফেলেছে। সারা বিশ্বজুড়ে শেয়ারবাজারে ধস নেমেছে। এই সংকট থেকে নিজেদের পুনরুদ্ধার করতে বিশ্বে প্রায় সব দেশই আলোচনা শুরু করেছে। কোন খাতে কত ক্ষতি তা হিসাব করে অনেকেই কিছু পরিকল্পনা ও প্রস্তুতি নিচ্ছে। বাংলাদেশের অবস্থা কেমন? গত বছর পহেলা বৈশাখের বিশাল অংকের অর্থনৈতিক ক্ষতির পর রমজান, রোজার ঈদ এবং কোরবানীর ঈদের ক্ষতিও ছিল অপূরণীয়। এরই মধ্যে এই দুঃসহ একটি বছর অতিক্রম করেছে। বলা হচ্ছে, এখন এর দ্বিতীয় ঢেউ চলছে। সামনে আবারো আসছে পহেলা বৈশাখ, রমজান এবং ঈদুল ফিতর। সামনের দিনগুলোতে দেশ কীভাবে এই ক্ষতিগুলো কাটিয়ে উঠবে সেটা সরকারসহ সকলকে ভাবিতে তুলেছে। বিশ্বব্যাপী মানুষ ব্যয় কমাচ্ছে এবং ঘরে থাকছে। ডেনমার্কে ২৯% মানুষের ব্যয় কমেছে লকডাউনের সময়। সুইডেনের অবস্থাও একই রকম। অর্থনীতিবিদরা বলছেন, প্রকৃত প্রভাব টের পেতে সময় লাগবে। লকডাউন তোলার পর প্রকৃত ঘটনা ঘটতে থাকে। চীনে লকডাউন তোলার মাসখানেক পরে দেউলিয়া হওয়ার আবেদন বাড়তে থাকে। ইউরোপে প্রতি পাঁচজন কর্মীর মধ্যে একজন কর্মী বিশেষ স্কিমের আওতায় আছে, রাষ্ট্র তাদের মজুরি দিচ্ছে। সরকার এক সময় তা তুলে নিবে। তখন প্রকৃত অবস্থা বোঝা যাবে। বার্গার কিংয়ের মত রেস্তোরা বলছে, শূণ্য রেস্তোরা তারা ভাড়া দিতে পারবে না। অর্থনীতিবিদরা বলছেন, সব দেশের অবস্থাই এ রকম। কোন দেশ তা কীভাবে মোকাবিলা করবে সেটাই দেখার বিষয়। এডিবি গত বছর বলেছে, “বাংলাদেশে ১৪-৩৭ লাখ মানুষ বেকার হবে। অর্থনৈতিক ক্ষতি হতে পারে ১৩ বিলিয়ন ডলারের বেশি।” বিশ্বব্যাংক বলেছে, “করোনার প্রভাবে বাংলাদেশের অর্থনীতিতে ব্যাপক প্রভাব পড়বে। উৎপাদন খাত বিশেষ করে রপ্তানিমুখী তৈরি পোশাকের চাহিদা বিশ্বব্যাপী কমে যাবে। আভ্যন্তরীণ উৎপাদন পণ্যের চাহিদা কমে যাবে, যা কর্মসংস্থান সৃষ্টিতে ঝুঁকি তৈরি করবে। নগর দারিদ্র বাড়বে। পল্লী এলাকায় গরিবের সংখ্যা বাড়বে।” কিন্তু বিশ্বব্যাংকের এই ভবিষ্যৎ বাণী পুরোটা সত্যি হয়নি। বরং বলা যায়, সবাইকে অবাক করে বাংলাদেশের অর্থনীতি সামনে এগিয়ে চলছে। গত ২০১৯-২০২০ অর্থ বছরে পোশাক রপ্তানিতে বাংলাদেশ ২,৭৯৪.৯১ কোটি ডলার আয় করেছে। অবশ্য, বাংলাদেশ ব্যাংক সূত্রে আশার কথাও জানা যায়। গত ফেব্রুয়ারি মাস থেকে দেশে রেমিটেন্স আসা কমতে থাকলেও রোজার ঈদের আগে এপ্রিল মাস থেকে রেমিটেন্স বাড়তে শুরু করেছে বলে বলেছে বাংলাদেশ ব্যাংক। আর কীভাবে বাংলাদেশ তার আর্থিক ক্ষতি কাটিয়ে উঠতে পারে জানতে চাইলে সাবেক তত্ত্বাবধায়ক সরকারের উপদেষ্ঠা এবং “পিপিআরসি”র নির্বাহী চেয়ারম্যান ড. হোসেন জিল্লুর রহমান বলেন, “কৃষিখাতও যথেষ্ট ক্ষতিগ্রস্থ হয়েছে। গত বছর সাধারণ ছুটি এবং পরিবহন বন্ধ থাকায় দুগ্ধশিল্প, পোল্ট্রি, সবজি, লাইভস্টক সবকিছুই ক্ষতিগ্রস্থ হয়েছে। রপ্তানি খাত এবং প্রবাসী আয়ে যে ক্ষতি হয়েছে তা অনেকটা পুনরুদ্ধার হচ্ছে। তবে কৃষির মাধ্যমে এ ক্ষতি অনেকাংশে পুষিয়ে নিতে হবে। আমাদের আভ্যন্তরীণ অর্থনীতিতে কৃষির ভূমিকা গুরুত্বপূর্ণ। কৃষিতে মধ্যমেয়াদী পরিকল্পনার মাধ্যমে অর্থনৈতিক পুনরুদ্ধার সম্ভব। এজন্য সঠিক পরিকল্পনার মাধ্যমে কৃষিক্ষেত্রে সার্বিকভাবে নীতিকৌশল প্রয়োগ করতে হবে।” বিশেষজ্ঞরা বলছেন, বাংলাদেশে করোনাভাইরাসের অর্থনৈতিক প্রভাব বোঝা যাবে আরো কিছু দিন পর। এখন যে দ্বিতীয় ঢেউ চলছে তা কতদিন ধরে চলবে তা বলা মুশকিল। তবে এর মধ্যে ঘটে যেতে পারে বহুকিছু। এ পরিস্থিতিতে কোন দিকে যাবে আমাদের অর্থনীতি, আগামীতে দেশ কীভাবে এ পরিস্থিতি মোকাবিলা করবে- এ রকম আরো বহু প্রশ্ন নিয়ে এ মুহুর্তে সকলেই তাকিয়ে আছেন ব্যবসায়ী, গবেষক-অভিজ্ঞজন এবং অর্থনীতিবিদের চিন্তাপ্রসূত কর্মপদ্ধতি কিংবা দিক নির্দেশনার দিকে। সর্বোপরি সরকারের কার্যকর নীতি-নির্ধারণের উপর।এখন সবচেয়ে জরুরি করণীয় কি সেটা নির্ধারণ করা এবং সেই অনুযায়ী পদক্ষেপ নেয়া এবং তা বাস্তবায়ন করা। বিপুল পরিমাণ ক্ষতি, সরকারের দায়ভার এবং করণীয় কী বিষয়গুলো নিয়ে কথা হয় বিশ্বব্যাংকের সাবেক মুখ্য অর্থনীতিবিদ জাহিদ হোসেনের সাথে। তিনি পুরো পরিস্থিতি ব্যাখ্যা করে করণীয় বিষয়গুলোর প্রতি গুরুত্ব দিয়ে বলেন, “আগে আগুন নেভাতে হবে। এরপর আমরা কি করবো তা ঠিক করতে হবে। আমরা এখনো আগুন নেভাতে পারিনি। তাই এ মুহুর্তে সেদিকে বেশি মনোযোগ দিতে হবে এবং সঠিক পরিকল্পনার মাধ্যমে করণীয় কাজগুলো কঠোর নজরদারির মাধ্যমে বাস্তবায়ন করতে হবে।” করোনাভাইরাস পরিস্থিতি মোকাবিলা করে অর্থনীতিকে সচল রাখতে চার ধরনের করণীয় বিষয়ের কথা তিনি বলেন।১. স্বাস্থ্যখাতকে ঠিক করতে হবে: এতে অবকাঠামো থেকে শুরু করে লোকবল বাড়ানো, নমুনা পরীক্ষা, করোনাভাইরাসের জন্য প্রয়োজনীয় যা কিছু দরকার তার ব্যবস্থা করা। এর পাশাপাশি অন্য রোগ হলে তার চিকিৎসার ব্যবস্থা রাখা ইত্যাদি। এক্ষেত্রে সরকারি এবং বেসরকারি পর্যায়ে যে ভুল-ত্রুটি, দুর্বলতা এবং অব্যস্থাপনা দেখেছি সেগুলো অ্যাডড্রেস করে নির্মূল করতে হবে এবং সকলেই সমন্বিতভাবে কাজ করতে হবে। ২. শ্রমিকদের ছাটাই না করা: বিভিন্ন প্রতিষ্ঠানে যারা কাজ করে তাদেরকে কর্মহীন করা যাবে না এবং শ্রমিকদের কাজের নিশ্চয়তা থাকতে হবে। ৩. প্রতিষ্ঠানগুলোকে টিকিয়ে রাখা: সব ধরনের প্রতিষ্ঠানকে টিকিয়ে রাখতে হবে। এক্ষেত্রে ক্ষুদ্র ও মাঝারি প্রতিষ্ঠানগুলোর দিকেও সমান মনোযোগ দিতে হবে। যারা সামাজিক খাতকে এগিয়ে নিয়ে যাচ্ছে তাদেরকে সাহায্য করতে হবে। তারা গত বছর বিরাট লস করেছে। গত বছর পহেলা বৈশাখ, রমজান বা ঈদে যারা বিশাল বিনিয়োগ করেছিলো তা থেকে তারা কোনো ব্যবসা করতে পারেনি। এবারও হয়তো পারবে না। তাদেরকে সহযোগিতা করতে হবে। এসব ছোট-বড় প্রতিষ্ঠানগুলোকে যে কোনোভাবেই হোক সরকারকে টিকিয়ে রাখতে হবে। বড় প্রকিষ্ঠানগুলোর ক্ষেত্রে বলা যায়, তারা এমনিতেই ধনী এবং তারা টিকে যাবে। ৪. যারা ঝুঁকিতে আছে তাদেরকে সহায়তা করা: আমাদের দেশে হয়তো ৪ কোটি মানুষ দরিদ্র ছিলো, সেটা হয়তো এখন ৬ কোটিতে নেমে গেছে। হতদরিদ্রদের সংখ্যাও বেড়েছে। দেখা যাচ্ছে, অনেকেই প্রয়োজনীয় জিনিস কিনতে পারছে না। এমনকি খাবারও কিনতে পারছে না। কেউ কেউ বাড়ি ভাড়া দিতে পারছে না, চিকিৎসা করতে পারছে না। তাদেরকে অর্থ সহায়তা দিতে হবে। সরকারকে তাদের পাশে দাঁড়াতে হবে। এদের মধ্যে যারা বিদেশে থাকে বা বিদেশে যাদের চাকুরি চলে গেছে কিংবা যারা বিদেশ থেকে বাড়িতে ফিরেছে কিন্তু হাতে টাকা নেই, তাদেরকেও প্রয়োজনে সাহায্য করতে হবে। এসব মানুষকে সামাজিক সুরক্ষার আওতায় এনে বাঁচাতে হবে। আমরা ইতোমধ্যে দেখেছি, প্রভাবশালী বা ক্ষমতাসীনরা অনেক অনিয়ম ও দুর্নীতি করেছে। সেটা যাতে না হয়, এজন্য যথেষ্ট নজরদারি থাকা দরকার।”পরিস্থিতি মোকাবিলা করার জন্য ইতোমধ্যে সরকার কিছু পদক্ষেপ নিয়েছে। হাসপাতাল এবং নমুনা পরীক্ষার জন্য ল্যাবরেটরির সংখ্যা বাড়িয়েছে। চিকিৎসক, নার্স এবং স্বাস্থ্যকর্মীদের সুরক্ষার ব্যবস্থা এবং প্রণোদনার ঘোষণা দিয়েছে। দরিদ্রদের খাদ্য সহায়তা, অতি দরিদ্রদের নগদ সহায়তা এবং ক্ষতিগ্রস্থ ব্যবসায়ীদের সুদ সুবিধার জন্য ১ লাখ কোটি টাকার ছোট-বড় ১৯টি প্রণোদনা প্যাকেজ ব্যাংক খাতের মাধ্যমে বাস্তবায়ন করা হলেও হলেও সরকারকে বড় একটি অংশ বহন করতে হচ্ছে। আগামী অর্থবছরও এই অর্থ দিয়ে যেতে হবে।এ জন্য বিশাল অংকের অর্থ প্রয়োজন। সরকার কীভাবে এই অর্থ যোগাড় করবে? বিশেষজ্ঞরা বলছেন, অর্থায়নের জন্য বাণিজ্যিক ব্যংকগুলোকে বেশি চাপ দেয়া ঠিক হবে না। এ ব্যাংকগুলো নিজেরাই বিপদে রয়েছে। ভালো হবে, কেন্দ্রীয় ব্যংক থেকে ঋণ নেয়া। মানুষের এখন চাহিদা কম। সুখবর হলো, বৈদেশিক ঋণ পাওয়া যাচ্ছে। বিশেষজ্ঞরা বলছেন, অনুদানের জন্য চেষ্টা করতে হবে। অর্থ সংগ্রহে রাজস্ব আয় বৃদ্ধির জন্য উপজেলা এমনকি ইউনিয়ন পর্যায় পর্যন্ত কর আদায়ের দিকেও মনোযোগ দিতে বললেন সাবেক তত্ত্বাবধায়ক সরকারের উপদেষ্টা জনাব এ বি মির্জ্জা মো. আজিজুল ইসলাম।প্রণোদনা ছাড়াও অর্থনৈতিক মন্দা রুখতে বিভিন্ন মন্ত্রণালয় সরকারের পক্ষ থেকে নানা উদ্যোগ নিয়েছে। বাণিজ্য মন্ত্রণালয়ের সচিব ড. মো. জাফর উদ্দীন বলেন, “সব শ্রেণির মানুষের খাদ্য নিরাপত্তা নিশ্চিত করতে কম মূল্যে চাল বিক্রি ছাড়াও সরকার টিসিবি ও ভোক্তা নিয়ন্ত্রণ-এর মাধ্যমে দ্রব্যমূল্য সহনীয় পর্যায়ে রাখার জন্য বিশেষভাবে নজরদারি করছে। রপ্তানি আয় বাড়ানোর জন্য সরকার সকল ধরনের আপত্তির মাঝে ঝুঁকি নিয়ে কল-কারখানা খুলে দিয়ে ব্যবসা-বাণিজ্যে সচল রাখতে সহায়তা করেছে। এতে ইতিবাচক সাড়াও পাওয়া গেছে। গত জুলাইয়ে সর্বোচ্চ রপ্তানি আয় হয়েছে। এটা আমাদের বিরাট অর্জন।” অর্থনীতির দুরবস্থা কাটাতে সঠিক পরিকল্পনা এবং তা বাস্তবায়নের পাশাপাশি রাজস্ব আয় বৃদ্ধির প্রয়োজনীয়তা উপলব্ধি করছেন বিশেষজ্ঞরা। এ জন্য সুপরিকল্পিতভাবে কাজ করার কথা বলছেন তারা। তাই কর আদায়, প্রশাসনিক খরচ কমানো, থোক বরাদ্দ বাতিল এবং কম প্রয়োজনীয় উন্নয়ন পরিকল্পনা বাতিল করে শিক্ষা ও স্বাস্থ্য খাতকে গুরুত্ব দেয়ার কথা বলেন তারা।প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","","https://bangla.dhakatribune.com/articles/opinion/page/2"
"1632475263-1089","https://bangla.dhakatribune.com/","মতামত","https://bangla.dhakatribune.com/articles/opinion","বিডি-আরটিজিএস: অপার সম্ভাবনার...","https://bangla.dhakatribune.com/opinion/2021/06/01/34989","দেশীয় কিংবা ভবিয্যতের বিদেশি মুদ্রায় লেনদেনের ধারায় বিডি-আরটিজিএস সমকালীন পদ্ধতিগত বিবেচনায় ব্যাংকগুলোকে আরও ভাবনার সময় প্রায় সমাগত; যেখানে হয়তো চতুর্থ শিল্প বিপ্লবকে মাথায় রেখে শ্লোগান হবে, ‘ব্যবসা আগে, জবাবদিহিতার সাথে’
বিডি-আরটিজিএস বাংলাদেশের অর্থ সঞ্চালনের এক অনন্য মাধ্যম, যা বাংলাদেশ ব্যাংক কর্তৃক অনুমোদিত মাধ্যম হিসেবে স্বল্প সময়ে মূল প্রাপকগণের স্বস্তি দানে সচেষ্ট, লেনদেনের উদায়চলের প্রবর্তক। বস্তুত পক্ষে, বিডি-আরটিজিএস হচ্ছে সঠিক সময়ে অর্থ নিষ্পত্তির প্রক্রিয়া, যেখানে নির্দিষ্ট আকলন-বিকলনগুলো অন্যগুলোর অপেক্ষায় না থেকে একক ও স্বতন্ত্র  হিসেবে নিষ্পত্তি করতে সক্ষম। বাংলাদেশ ব্যাংক ২০১৫ সালের ২৯ অক্টোবরে বিডি-আরটিজিএস এর যাত্রা উদ্বোধনের করে “পেমেন্ট সিস্টেম” এর নবযুগের সূচনা করে। প্রাথমিকভাবে, স্বাগতিক ছাড়াও পাঁচটি বৈদেশিক মুদ্রায় এই অনন্য মাধ্যমে অর্থের আদান-প্রদানের বিধি গ্রহণ করা হয়েছে, যা ২০১৫ সালের সেপ্টেম্বর মাসেই নিয়ামাচারের নির্দেশিকারে বিডি-আরটিজিএস আত্মপ্রকাশ করে, বাংলাদেশ ব্যাংকের অন্তর্জালে।পাঁচ বছর পূর্বে, বর্তমান প্রয়োজনকে বিবেচনায় এনে; লেনদেনের সহজীকরণ ও তাৎক্ষণিকতায় বিডি-আরটিজিএস এখন আর শহর-কেন্দ্রিক শাখায় আবব্ধ না থেকে প্রত্যন্ত গ্রামে-গঞ্জে এর ব্যবহার প্রযুক্তির কল্যাণে দৃশতঃ। এখানে উল্লেখ থাকে যে, স্বাগতিক “টাকা” ছাড়াও আরও পাঁচ পাঁচটি বৈদেশিক মুদ্রায় লেনদেনের সুযোগ রাখা হয়েছে, যেমন ইউএসডি, জিবিপি, ইউরো, জাপানি ইয়েন, কানাডিয়ান ডলার। বৈদেশিক মুদ্রাগুলো এই মাধ্যমে সংযুক্ত রাখার মূল উদ্দেশ্য হচ্ছে ঋণপত্রের নিরবিচ্ছিন্ন লেনদেন নিশ্চিত করা বিশেষ করে, লেনদেনগুলোকে প্রাপ্তির ক্রমানুসারে ভবিষ্যতের লেনদেনের জন্য নির্দেশনা স্বয়ংক্রিয়ভাবে কার্যকারিতার নির্দেশ বাস্তবায়নের ভবিষ্যৎ পরিকল্পনা। এতে করে, বৈদেশিক মুদ্রায় লেনদেনের আঞ্চলিক তথা ভৌগোলিকভাবে বিস্তৃত ছুটিছাটাকে হিসেবে না এনে; লেনদেনকে নিশ্চিত করা যাবে, যাতে লেনদেনের বিলম্ব মাসুল গুনতে না হয়, স্বাগতিক সত্ত্বাকে।ভবিয্যতের দূরদর্শিতার দৃষ্টি ভঙ্গিতে; এনবিআর, শেয়ার বাজার, কেন্দ্রীয় ব্যাংকের লেনদেনগুলোকে এই বলয়ে একীভূত করার বিবেচনা রাখার মাধ্যমে একটি নুতন যুগের রূপরেখার আভাস পাওয়া যায়, যা আমাদের “নগদবিহীন”লেনদেন সমাজের প্রবেশের ক্ষেত্রে এক মাইল ফলক নিঃসন্দেহে বলে দেয়া যায়। “নগদবিহীন” লেনদেন সহজেই অর্থের প্রবাহ (উৎস থেকে গন্তব্য পর্যন্ত) চিহ্নিত করা অপেক্ষাকৃত নগদ লেনদেনের থেকে সহজতর হবে আর্থিক প্রযুক্তির সহায়তায় বিশ্লেষণের মাধ্যমে, যা বস্তুতপক্ষে মানি লন্ডারিং প্রতিরোধ করতে সহায়ক ভূমিকা রাখবে।বিডি-আরটিজিএস-এর ভিত্তি সীমা (এক লক্ষ  টাকা) ও সময় সূচিতে (ব্যাংক লেনদেন সময়) ভিন্নতার সাথে সময় বেষ্টিত হওয়াতে; এর নিজস্বতায় ও স্বকীয়তায় অনন্য। প্রকৃত পক্ষে, আরটিজিএস যে কোনো লেনদেন তাৎক্ষণিকভাবে ও এককভাবে নিষ্পত্তির উদ্দেশে এবং বিভিন্ন ধরনের ব্যাংকিং এর পরিষেবায় আন্তঃলেনদেনের নিষ্পত্তির এক অনন্য মাধ্যম। যার ফলশ্রুতিতে, আমরা অপেক্ষাকৃত কম খরচে ও কম সময়ে বেশি পরিমাণ উচ্চমানের লেনদেন করে থাকি ও ভবিষ্যতেও এই প্রক্রিয়া অব্যাহত থাকবে। বর্তমানে বাংলাদেশের বিভিন্ন ব্যাংকের বিভিন্ন শাখা/প্রধান কার্যালয়ের মাধ্যমে দৈনিক প্রায় ১ লক্ষ ৩৯ হাজার কোটি টাকা (সূত্র: বাংলাদেশ ব্যাংক) মত লেনদেন হয়ে থাকে।গ্রাহক বা প্রাপকগণ ব্যাংকিং এর বিভিন্ন প্রযুক্তিগত সেবা গ্রহণের সাথে সাথে বিডি-আরটিজিএস এর উপযোগিতায় বেশ স্বাচ্ছন্দ প্রকাশ করছে যা নিম্নে প্রদর্শিত রেখা চিত্রের উল্লম্ফন প্রতীয়মান।
উপরোক্ত লেখচিত্রের মাধ্যমে পরিসংখ্যানিক বিশ্লেষণের মাধ্যমে ভবিষ্যতের লেনদেনের পরিমাণ ও টাকার পরিমাণ প্রাক্কলন করে বলে দেয়া যায় যে, উভয় ধারাই উল্লম্ফিত হারে ক্রমবর্ধণশীল।করোনাকালীন সময়ে, বিভিন্ন ব্যক্তিকেন্দ্রীক ব্যাংকগুলো তার গ্রাহককূলের জন্য ও “ইন্টারনেট” ব্যাংকিং প্লাটফর্মেও আরটিজিএস-এর সংযুক্তি করে গ্রাহক সেবার মান বিশেষ পর্যায়ে উন্নীত করেছে এবং এই ধরনের বিশেষ সেবা ভবিষ্যতের ব্যাংকিং ব্যবস্থাপনায় আরও ব্যাপ্তি বিস্তারে সক্ষম হবে তা হলফ করে বা উপরের লেখচিত্রের প্রাক্কলিত ধারা দেখলেই বলে দেয়া যায়।বর্তমানে রাষ্ট্রীয় মালিকানার ব্যাংক ও বিভিন্ন প্রজন্মের বেসরকারি ব্যাংকগুলো তথ্য প্রযুক্তির সহায়তায় গ্রাহক সেবা নির্র্দিষ্ট শাখায় অবরুদ্ধ না থেকে, প্রত্যন্ত গ্রামেগঞ্জে বিস্তৃত হয়েছে আরও গ্রাহক বান্ধব হওয়ার স্বার্থে। আরটিজিএস লেনদেনের প্রাপ্যতা নির্দিষ্ট শাখা ও ব্যাংকভিত্তিক না হওয়াতে দ্রুত নিস্পত্তিও ঝুঁকির কারণ হয়ে যেতে পারে যথাযথ জবাবদিহিতার অভাবে; এ ক্ষেত্রে ব্যাংকার ও গ্রাহকের জবাবদিহিতা নিশ্চিত করার সুযোগ করতে হবে, প্রযুক্তির সহায়তায়। অন্যথায় হয়তো এই সেবা গ্রহণের প্রবৃদ্ধি হ্রাস হয়ে ব্যাংকের পরিচালন ব্যয় বৃদ্ধি পাবে।প্রথমত: ব্যাংকগুলোকে তার প্রধান কার্যালয়ের সাথে তথা বাংলাদেশ ব্যাংকের সংশ্লিষ্ট বিভাগের সাথে নিরবিচ্ছিন্নভাবে প্রযুক্তিগত সম্পর্ক স্থাপনের ব্যবস্থা থাকতে হবে ও তদসঙ্গে বিকল্প সম্পর্ক স্থাপনের ব্যবস্থা রাখা বাঞ্ছনীয়, অন্যথায় সেবার ফলাফল স্বল্প সময়ের বিলম্বের জন্যও বিঘ্নিত হয়ে যেতে পারে।দ্বিতীয়ত: বিভিন্ন ব্যাংকের বিবিধ প্লাটফর্মের সফটওয়ারের “লেনদেনের মডিউলের পারিপাশ্বিক যোগাযোগের নিরীক্ষাও গুরত্বপূর্ণ ভুমিকা রাখে, ঝুঁকি হ্রাসকল্পে।”তৃতীয়ত: প্রতিথযশা প্রযুক্তির নিরীক্ষার সনদ ও পর্যালোচনা কাক্ষিত সেবার নিশ্চয়তা প্রদান আরও জবাবদিহিতার আওতায় আনা সম্ভব।সর্বোপরি অধুনা ই-কমার্সেও; এমন কি পণ্য প্রাপ্যতা বা জবাবদিহিতার স্বার্থে ওটিপি (OTP) বা একবারের স্বল্প সময়ের পাসওয়ার্ড পণ্যের বিতরণের নিশ্চয়তা ও প্রদান উভয়ই নিশ্চিত করে। অনুরূপভাবে, যেহেতু অপেক্ষাকৃত উচ্চমান (এক লক্ষ  টাকা ও তদুর্ধ্ব ) এবং ভবিষ্যতের বৈদেশিক মুদ্রায় লেনদেনগুলোকে ওটিপির আওতায় আনা গেলে লেনদেনের ঝুঁকি অনেকাংশে হ্রাস করে জবাবদিহিতা নিশ্চিত করা যাবে;  যা প্রায় এই ধরনের সেবায় বর্তমানের একক লেনদেন ভিত্তিক ব্যবস্থায় প্রয়োগিক প্রতিষ্ঠিত বাস্তবতা বিশেষ করে বি-টু-সি (B2C) কিংবা সি-টু-সি (C2C) ই-কমার্সের মডেলে। প্রচারমূলক গণ ক্ষুদেবার্তার খরচের তুলনায় জবাবদিহির ক্ষুদে বার্তার বলয় আরও সুসংহত ও কার্যকরী  হবে। উপরন্তু, ঝুঁকির সমীকরণের সম্ভাবনার নিরূপণে এক টাকার প্রভাব সাথে এক লক্ষ টাকার ঝুঁকির প্রভাব তুলনা করলে একই ফলাফল দেবে না, তা তো ধ্রুব সত্য।যে কোনো ব্যাংকে গ্রাহকের হিসেব খোলার প্রাক্কালে, নিবন্ধিত মুঠোফোনটি মুখ্য যোগাযোগের মাধ্যম হিসেবে পরিগণিত হচ্ছে; বর্তমান ব্যাংক হিসেব ব্যাবস্থাপনায়, সাথে স্ব স্ব গ্রাহকের “ই-মেইল” হিসেবটি গৌণ যোগাযোগ ও রেকর্ড হিসেবে বিবেচিত হচ্ছে, যা গ্রাহকের প্রদত্ত তথ্য নির্দিষ্ট ব্যাংকের তথ্য ভাণ্ডারে “স্থায়ী তথ্য” হিসেবে সংরক্ষিত থাকে। এমতাবস্থায়, ওটিপি ব্যবস্থাপনায় গ্রাহক যদি ক্ষুদে বার্তায় বিডি-আরটিজিএস এর কোনো লেনদেনের প্রায়ম্ভিক অনুমোদনের নির্দেশনা বা পরিমাণ প্রাপ্ত হন, তাহলে উনি নির্দিষ্ট সংখ্যার ওটিপি বা ই-মেইল সংশ্লিষ্ট ব্যাংকে/ব্যাংকারের জ্ঞাতার্থে প্রেরণের/আনয়নের মাধ্যমে জবাবদিহিতা নিশ্চিত করা সম্ভব, দ্বি-স্তরের অনুমোদনে (2FA); গ্রাহক ও ব্যাংকারের উভয়ের ক্ষেত্রে। এহেন প্রযুক্তিতে, মধ্যবর্তী কোনো ব্যক্তি/ সত্ত্বা/প্রযুক্তির অযাচিত অনুপ্রবেশের সম্ভাবনার হার প্রায় “শূণ্য”। প্রযুক্তিটা; প্রায় করোনাকালীন দ্বি-স্তরের মাস্কের ব্যবহারের সমতুল্য, অযাচিত আক্রান্তের প্রভাব হ্রাস করার নিমিত্তে।তবে প্রকৃত সুফললব্ধ হতে হলে, গ্রাহকের “স্থির তথ্য” ব্যাংকের সকল স্থরের কর্মকর্তাগণের পরিবর্তন/পরিমার্জনের সক্ষমতা রোধ করে, বিশেষ ক্ষমতা প্রাপ্ত জ্যেষ্ঠ কর্মকর্তার অনুমোদন/ দ্বি-স্তরের অনুমোদন (2FA) গ্রহণ করতঃ পরিবর্তনের প্রক্রিয়ায় আরও তথ্য সম্বলিত দলিলাদির উপস্থিতি তঞ্চকতার প্রভাব মুক্ত রাখা যাবে।করোনার টিকার প্রক্রিয়ায় সুরক্ষা নামক অন্তর্জালের নিবন্ধন প্রক্রিয়া, বাংলাদেশের অন্যতম সুশৃঙ্খল ও কার্যকরী ব্যবস্থাপনা পদ্ধতি হিসেবে ইতোমধ্যেই সর্বত্রই প্রশংসিত হচ্ছে যার ভিত্তিই হচ্ছে: তথ্য প্রযুক্তি, মুঠোফোন, ই-কেয়াইসি, ওটিপি, ডেইটা মাইনিং। চতুর্থ শিল্প বিপ্লবের মূল সুর “সব কিছুই একীভূত করে একত্রীকরণের মাধ্যমে জবাবদিহিমূলক প্রযুক্তি নির্ভর সমাজ তথা আর্থ-সামাজিক ব্যবস্থা যেখানে বেগময়তায় সাথে দায়ভারের সম্মিলনে আধুনিক জীবন-যাপন পদ্ধতি।” দেশীয় কিংবা ভবিয্যতের বিদেশি মুদ্রায় লেনদেনের ধারায় বিডি-আরটিজিএস সমকালীন পদ্ধতিগত বিবেচনায় ব্যাংকগুলোকে আরও ভাবনার সময় প্রায় সমাগত; যেখানে হয়তো চতুর্থ শিল্প বিপ্লবকে মাথায় রেখে শ্লোগান হবে, “ব্যবসা আগে, জবাবদিহিতার সাথে”।ম. রাশেদুল হাসান খান, সিনিয়র প্রিন্সিপাল অফিসার, গ্লোবাল ইসলাম ইসলামী ব্যাংক লিমিটেডপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","",""
"1632474302-939","https://bangla.dhakatribune.com/","মতামত","https://bangla.dhakatribune.com/articles/opinion","ভাষাতাত্ত্বিক দৃষ্টিকোণ থেকে বাংলাদেশের...","https://bangla.dhakatribune.com/opinion/2021/02/01/31483","ব্রিটিশ ভারতের মুসলমানদের ভাগ্য নির্ধারণে জমিয়তে উলামায়ে হিন্দ নামক অন্য একটি ধর্মভিত্তিক দল অখণ্ড ভারতের পক্ষে সংগ্রামে রত হলেও, অবশেষে মুসলিম লীগের ভূখণ্ড বিভক্তিভিত্তিক রাজনীতি সফল হয়

বাংলাদেশ নামক রাষ্ট্রটি ১৯৭১ খ্রিস্টাব্দে গণপ্রজাতন্ত্র হিসাবে প্রতিষ্ঠিত হয়েছে। রাষ্ট্র প্রতিষ্ঠিত হয় একটি রাজনৈতিক শক্তির লালিত ইচ্ছার বহিঃপ্রকাশ হিসেবে। রাষ্ট্রের রাজনৈতিক শক্তির গঠন সম্পর্কে আলোচনা ও গবেষণা হয়ে থাকে সাধারণত রাজনীতিবিজ্ঞানে। তবে ভাষাবিজ্ঞানেও রাষ্ট্রের রাজনৈতিক গঠন সম্পর্কে আলোচনা করা হয়ে থাকে। মুসলিম লীগের প্রচেষ্টায় প্রতিষ্ঠিত পাকিস্তান রাষ্ট্রভুক্ত বিভক্ত বাঙ্গালি জাতি জাতীয়তাবাদে উদ্দীপ্ত হয়ে পাকিস্তান ভেঙ্গে বাংলাদেশ সৃষ্টি হয়েছে। আর পাকিস্তান রাষ্ট্রটি সৃষ্টি হয়েছিলো ব্রিটিশ সরকারের আনুগত্যে লালিত ও প্রতিষ্ঠিত অভিজাত মুসলমান সামাজিক-অর্থনৈতিক শ্রেণির হাত ধরে। এই মুসলিম অভিজাত শ্রেণি ব্রিটিশ রাজনৈতিক শক্তিকে তোষণের ফলে ব্যবসা, জমিদারি এবং সামরিক ও বেসামরিক চাকরি-বাকরি লাভ করে রাজনৈতিক শক্তি হিসাবে প্রতিষ্ঠিত হয়। ব্রিটিশ উপনেবিশবাদ বিরোধী সংগ্রাম চলাকালে এই মুসলিম অভিজাত শ্রেণি মুসলিম লীগের মাধ্যমে সংগঠিত হয়ে, ইন্ডিয়ান ন্যাশানাল কংগ্রেসের সাথে দেন-দরবার করে ভূখণ্ড বিভাগের মাধ্যমে পাকিস্তান সৃষ্টি করে। ব্রিটিশ ভারতের মুসলমানদের ভাগ্য নির্ধারণে জমিয়তে উলামায়ে হিন্দ নামক অন্য একটি ধর্মভিত্তিক দল অখণ্ড ভারতের পক্ষে সংগ্রামে রত হলেও, অবশেষে মুসলিম লীগের ভূখণ্ড বিভক্তিভিত্তিক রাজনীতি সফল হয়। পাকিস্তান সৃষ্টির পর পাকিস্তানের ক্ষমতার কেন্দ্রে যারা প্রতিষ্ঠিত হয়, তারা ছিলো মূলত সৃষ্ট ভারত থেকে প্রত্যাগত অভিজাত শ্রেণি। মুসলিম লীগের মূলবাণী ছিলো—পাকিস্তান একটি মুসলিম রাষ্ট্র যার ঐক্যের ভিত্তি হলো-উর্দু ভাষা ও ইসলাম ধর্ম। বাংলাদেশের অভিজাত শ্রেণি মুসলিম লীগের এই নীতির অনুবর্তী ছিলো। কিন্তু দেশের উদীয়মান শিক্ষিত মধ্যবিত্ত শ্রেণি ভাষার প্রশ্নে শুরু থেকেই ছিলো প্রতিক্রিয়াশীল। তারা শুরু থেকেই ক্ষমতা থেকে ছিলো বহিষ্কৃত।পাকিস্তান সৃষ্টির পরপর মুসলমান অভিজাত শ্রেণি ক্ষমতার কেন্দ্রে চলে আসে এবং তারা পশ্চিম পাকিস্তানের শিক্ষা, শিল্প ও অবকাঠামো উন্নয়নে মনযোগী হয়। ফলশ্রুতিতে বাংলাদেশ অর্থনৈতিক, রাজনৈতিক ও সামাজিকভাবে পিছিয়ে পড়তে থাকে। কাজেই বাংলাদেশের (তদানীন্তন পূর্ব পাকিস্তানে) সৃজ্যমান অভিজাত শ্রেণি রাজনৈতিক পদক্ষেপ হিসাবে পাকিস্তানের উর্দু ভাষাভাষী রাজনৈতিক শক্তির অর্থনৈতিক, রাজনৈতিক ও সামাজিকভাবে শোষণের চিত্রটি সাধারণ মানুষের কাছে তুলে ধরতে সচেষ্ট হয়। তারা জন-মানুষকে ভাষার অধিকার সম্পর্ক সচেতন করে তোলে। দেশব্যাপী তখন বাঙ্গালি জাতীয়তাবাদী আন্দোলনের সূত্রপাত হয়; যদিও সে সময় বাঙ্গালি জাতি বলতে যাদের বোঝায়, তাদের একটি বড় অংশ ভারতের অন্তর্ভুক্ত ছিলো এবং এখনও আছে।সৃজ্যমান এই রাজনৈতিক শক্তির নেতৃত্বে বাংলাদেশ প্রতিষ্ঠিত হলে, বাংলা ভাষার মর্যাদা ও প্রায়োগিকতা সম্পর্কে বেশ কিছু পদক্ষেপ গ্রহণ করে। কিন্তু বাংলাদেশ স্বাধীন রাষ্ট্র হিসাবে প্রতিষ্ঠিত হওয়ার পর, এই সৃজ্যমান মধ্যবিত্ত রাজনৈতিক শক্তি ধীরেধীরে অর্থনৈতিক ও রাজনৈতিকভাবে প্রতিষ্ঠিত হতে থাকে। কিন্তু তারা বংলা ভাষার উন্নয়ন ও বিকাশের প্রশ্নে কিছু করেনি বরং এই সামাজিক-অর্থনৈতিক শ্রেণি ভাষা হিসাবে ইংরেজিকে গ্রহণ করে। এই সৃজ্যমান নতুন সামাজিক-অর্থনৈতিক শ্রেণি ক্রমান্বয়ে বাংলা ভাষার পক্ষের অবস্থান থেকে সরে আসে।  যদিও এ রাষ্ট্রটি বাঙ্গালি জাতীয়তাবাদের আদর্শে উদ্দীপিত হয়ে গঠিত হয়,তা সত্ত্বেও পশ্চাৎপদ রাষ্ট্র ব্যবস্থার সুযোগে এখন স্থায়ী শাসন ও শোষণ ব্যবস্থা সম্বলিত রাষ্ট্র সৃজনের এগিয়ে দিকে যাচ্ছে। কাজেই দেশের যেখানে যেখানে অর্থ প্রবাহ রয়েছে সেখানে সেখানে জনগণের অর্থ আত্মসাতের ব্যবস্থা স্থায়ী হয়েছে। দেশে যদিও একটি নির্বাচন ব্যাবস্থা রয়েছে, এটি কার্যকর নয়। যে কারণে স্থানীয় পর্যায় থেকে জাতীয় পর্যায়ের সিদ্ধান্তসমূহ অভিজাত শ্রেণির শক্তিশালী কারো নির্দেশে গৃহীত হয়ে থাকে। রাষ্ট্রক্ষমতা মূলত: পুঁজিপতি, সামরিক-বেসামরিক আমলা ও ধর্মান্ধ ইসলামি শক্তির মধ্যে বিস্তৃত। এই পুঁজিপতি, সামরিক-বেসামরিক আমলা ও ধর্মান্ধ ইসলামি ভাবাপন্ন দলগুলো দেশের স্থানীয় স্বার্থন্বেষী টাউট শ্রেণির মাধ্যমে সাধারণ জনগণের নির্বাচনী আচরণকে প্রভাবিত ও নিয়ন্ত্রণ করে থাকে। এই নির্বাচনী ব্যবস্থায় মূলত: কিছু ক্ষমতাধর পুঁজিপতি পরিবার ক্ষমতায় আসে। এই পূঁজিপতি ক্ষমতাধর শ্রেণিটি স্বাধীনতার পরপর ধন-সম্পদ কুক্ষিগত করে মধ্যবিত্ত শ্রেণি থেকে পুঁজিপতি অভিজাত শ্রেণিতে পরিণত হয়। গত কয়েক দশকে এই শ্রেণি তাদের প্রজন্মকে একটি বিকল্প শিক্ষাব্যবস্থার মাধ্যমে ইংরেজি শিক্ষিত করে গড়ে তোলে। এই প্রজন্মটি বাংলা ভাষা ও সংস্কৃতি থেকে বিচ্ছিন্ন একটি শিক্ষাব্যবস্থার মাধ্যমে শিক্ষিত হওয়ার কারণে ধ্যান-ধারণা ও মনোভাবে না বাঙ্গালি না ইংরেজ হিসাবে গড়ে ওঠে। বর্তমানকালে রাজনৈতিক ক্ষমতার কেন্দ্রে অবস্থিত রাজনৈতিক অভিজাত শ্রেণি যে প্রজন্ম রেখে যাচ্ছে তারা প্রথমে দেশে ইংরেজি মাধ্যমে শিক্ষিত হয়ে, পরবর্তীতে পাশ্চাত্য দেশে পুনরায় ইংরেজি সমাজ-সাংস্কৃতিক পরিমণ্ডলে ইংরেজি মাধ্যমে উচ্চশিক্ষা গ্রহণ করছে। তাদের রেখে যাওয়া প্রজন্মটি ইংরেজি মাধ্যমে শিক্ষিত হওয়ায় এ প্রজন্মটিকে ইংরেজিকেন্দ্রিক ভাষিক আভিজাত্যের প্রতিভূ বলে শনাক্ত করা যেতে পারে। এ শ্রেণিটি জাতীয় শিক্ষাব্যবস্থা নিয়ন্ত্রণ করে কিন্তু তাদের বংশধারা পাশ্চাত্য দেশে প্রতিষ্ঠিত হতে সচেষ্ট রয়েছে। তারা তাদের পরিচালিত প্রতিষ্ঠানসমূহ ইংরেজিতে নামকরণ করে থাকে এবং এগুলো পরিচালনায় ইংরেজি ব্যবহার করে ইংরেজ-ইংরেজ আবহে বাস করে থাকে। এ শ্রেণিটি বাংলাদেশে ইংরেজি ভাষার প্রতিভূ হিসাবে বিকশিত হয়ে, দেশের ইংরেজিকরণের সহায়ক রাজনৈতিক শক্তি হিসাবে প্রতিষ্ঠিত হয়েছে।অধ্যাপক ডক্টর এ.বি.এম.রেজাউল করিম ফকির; পরিচালক, আধুনিক ভাষা ইনস্টিটিউট, ঢাকা বিশ্ববিদ্যালয়; ভূতপূর্ব অতিথি শিক্ষক, টোকিও বিদেশবিদ্যা বিশ্ববিদ্যালয়; ভূতপূর্ব গবেষণা ফেলো, জাপান রাষ্ট্রভাষা ইনস্টিটিউট","3","https://bangla.dhakatribune.com/articles/opinion/page/3"
"1632474876-1033","https://bangla.dhakatribune.com/","মতামত","https://bangla.dhakatribune.com/articles/opinion","আমার বাবার হত্যার বিচার হল না কেন?","https://bangla.dhakatribune.com/opinion/2019/11/07/16732","জাসদ ৭ নভেম্বরকে সিপাহি-জনতার অভ্যুত্থান এবং বিএনপি জাতীয় বিপ্লব ও সংহতি দিবস বলে থাকে। মুক্তিযোদ্ধাদের হত্যা করে তারা এই কলঙ্কিত দিবসটিকেই খুশির দিবস হিসেবে পালন করছে! ধিক্ তাদের!
আবারও নভেম্বর মাসটা চলে এলো। নভেম্বর এলেই বাবার কথাই শুধু মনে হয়। কী জঘন্যভাবেই না তাকে (মেজর জেনারেল খালেদ মোশাররফ বীরউত্তম, ২ নম্বর সেক্টর ও কে ফোর্সের অধিনায়ক) হত্যা করা হয়েছে। তার সঙ্গে আরও হত্যা করা হয় ২ নম্বর সেক্টরের সেকেন্ড ইন কমান্ড লে. কর্নেল এটিএম হায়দর (বীরউত্তম) ও আগরতলা ষড়যন্ত্র মামলার আসামি কর্নেল নাজমুল হুদা বীরবিক্রমকেও। এত বড় বীর মুক্তিযোদ্ধারা সেদিন ষড়যন্ত্রের ফাঁদে পড়ে নায়ক থেকে ভিলেন হয়ে গিয়েছিলেন।একাত্তরের স্বাধীনতা যুদ্ধে জাতির পিতা বঙ্গবন্ধুর ডাকে আমার বাবা ২৫ মার্চ পাকিস্তানি শাসকের বিরুদ্ধে বিদ্রোহ করে যুদ্ধে ঝাঁপিয়ে পড়েন। একবারও চিন্তা করেননি তার পরিবারের কথা। কোথায় আছে তারা এটা না ভেবে শুধু কীভাবে বাংলাদেশকে স্বাধীন করতে হবে সেই চিন্তা নিয়েই প্রতিটি মুহূর্ত অতিবাহিত করেন। রণাঙ্গনে, সম্মুখযুদ্ধে স্পি­ন্টার লেগেছিল তার মাথায়। সেদিন শত্রুরা তাকে হত্যা করতে পারেনি। ভারতে চিকিৎসার পর তিনি আবার সুস্থ হয়ে উঠেন। কিন্তু ৭ নভেম্বর তাকে প্রাণ দিতে হয় যুদ্ধের ফসল স্বাধীন বাংলাদেশের সতীর্থদের হাতে। প্রায়ই ভাবি আমি তো সাধারণ কারও মেয়ে হতে পারতাম। তাহলে স্বাভাবিক জীবনযাপন করতে পারতাম। হয়তো অকালে বাবাকে হারাতে হতো না। কত কথা বলার ছিল, বলা হল না তাকে কত ভালোবাসি।যুদ্ধের পরের ছোট্ট একটি ঘটনা। যুদ্ধের সময় রণাঙ্গনে তার মাথায় যে স্পি­ন্টার ঢুুকেছিল, তার একটি গল্প শুনেছিলাম বাবার বন্ধু গাজী শাহাবুদ্দিন আহমেদের (সচিত্র সন্ধানীর সম্পাদক, আমার মার সম্পর্কে খালাতো ভাই) সহধর্মিণীর কাছ থেকে। যুদ্ধের পরে যখন বাবাকে তার বাড়িতে দাওয়াত দেওয়া হয়, তিনি বলেছিলেন, কী দিয়ে বরণ করব, আপনি তো সদ্য যুদ্ধক্ষেত্র থেকে এসেছেন। বাবা উত্তরে বলেছিল আমার মাথায় যে গর্ত হয়েছে (স্পি­ন্টারের আঘাতে) সেটাই আমার সবচেয়ে বড় পাওয়া। দেখ বাংলাদেশ এটাই দিয়েছে আমাকে। আমাকে অনেকেই বলে, আপনারা তো ’৭৫ এর পর ভালোই ছিলেন। আসলে কি তাই? ’৭৫ এর পর আমরা কেমন ছিলাম সেটা বোঝানো খুব কষ্টকর। অনেক ছোট আমরা, আমার বয়স ৭, দ্বিতীয় বোন ৫, আর একদম ছোট্টটা তো মাত্র ১ বছরের। কিছুই বোঝে না সে। বাবা নেই সেটা একটা কষ্ট, আরেকটা কষ্ট হল জীবন চলার কষ্ট। কোথায় থাকব, কীভাবে থাকব, কীভাবে চলব, কিছুই বুঝতে পারছিলেন না মা। একটু বলে রাখা দরকার, আমাদের চলার জন্য বাবা কিছুই রেখে যাননি। আমার নানি যখন ৮ তারিখে আমাদের ক্যান্টনমেন্টের বাড়িতে গেলেন, আমার ছোট্ট বোনের কিছু জিনিসপত্র আনতে যেয়ে দেখেন, বাড়িতে একটি সুতাও নেই। সিপাহিরা সবকিছু লুট করে নিয়ে গেছে, তাকে আটকে রেখে আমাদের পরিবারকে খুঁজছে। আমরা ৭ নভেম্বরের আগেই নানির বাড়িতে গিয়ে থাকছিলাম। আমার নানি সেদিন পালিয়ে কোনোভাবে প্রাণে বেঁচে আসেন। আমরা বাবাকে শুধু সেদিন হারাইনি; তার সব স্মৃতিও হারিয়ে ফেলেছি। কত নিষ্ঠুর তারা, স্মৃতিটুকুও আমাদের রাখতে দেয়নি। জীবন-সংগ্রামের কথা আগেই বলেছি। “ক্যান্টনমেন্ট” থেকে চলে আসার পর অন্তত ১ বছর আমরা স্কুলে যাইনি। কীভাবে যাব? শহীদ আনোয়ারে পড়তাম, তাহলে তো আবার ক্যান্টনমেন্টে যেতে হতো। তখন অনেক কিছুই বুঝতে পারিনি, এখন বুঝি, মায়ের ভয়ের কারণেই আমাদের স্কুলে যাওয়া বন্ধ হয়ে যায়। পরে হলিক্রসে ভর্তি হই। আবার স্কুল আরম্ভ করলেও সেটা ছিল অনেক restricted life. অন্য বাচ্চাদের মতো আমরা সবার সঙ্গে মেলামেশা করতে পারতাম না। নিজের পরিচয় পর্যন্ত দিতাম না। অনেকটা নিজেদের আমরা গুটিয়ে রেখেছিলাম। মায়ের একটাই ভয় যদি বাবার মতো আমাদেরও মেরে ফেলা হয়? তিন বোন ও মা আমার মামার বাড়িতে একটি ঘরে থাকতাম। আমার বাবার তো এত শুভাকাংক্ষী, এত বন্ধুবান্ধব, তাদের কেউ এলো না সাহায্যের হাত বাড়িয়ে দিতে। সেদিন মামা আশ্রয় না দিলে হয়তো রাস্তার ভিখারি হতাম আজ।মনে আছে, খুব কষ্ট করে একাকী মা আমাদের আগলে ধরে তার জীবন আরম্ভ করেন। বাবার তো কিছুই ছিল না। তাই মা বাধ্য হয়ে কাপড় সেলাই করে যা পেতেন তা দিয়েই আমাদের স্কুলের চাহিদা মেটাতে থাকেন। জিয়াউর রহমানকে হত্যার পর খালেদা জিয়া ও তার পরিবার যেসব সুযোগ-সুবিধা পেয়েছিল তার কিছুই তো আমরা পাইনি। তার ছেলেদের পড়াশোনার জন্যও ভাতা দেওয়া হয়েছে। হয়তো আমাদের কিছু না দেওয়াতে আল্লাহ আমাদের তার ও তার পরিবার থেকে ভালোই রেখেছে। এখনও চোখ বন্ধ করলে আমি আমার বাবার লাশটি দেখতে পাই। তার চেহেরাটা মনে পড়ে; একদম আকাশের চাঁদের মতো সুন্দর। আমার বাবার লাশ আমরা কয়েকদিন পর পাই, আসলে ক্যান্টনমেন্ট থেকে নিয়ে আসারও লোক ছিল না সেদিন। সেদিন বুঝতে পারলাম আমার বাবার সঙ্গে যারা এত সময় কাটিয়েছে আত্মীয়-স্বজন, বন্ধুবান্ধব তারা আমাদের পাশে নেই।বাবার সঙ্গে আমাদের শেষ দেখা ৬ নভেম্বর ১৯৭৫; আমরা তার সঙ্গে ক্যান্টনমেন্টের বাড়িতে রাতের খাবার খাই, খাওয়া-দাওয়া শেষ করে নানির বাড়ি চলে যাই। আমার মনে আছে আমার ১ বছরের বোন কোনোভাবেই বাবাকে ছাড়বে না। অনেক কাঁদছিল; হয়তো অবুঝ শিশু বুঝেছিল যে তার বাবাকে আর কোনোদিনই জীবিত পাবে না।এখন আমরা তিন বোন বড় হয়েছি। অনেক কিছু বুঝি। আমি রাজনীতিতে এসেছি, অনেক মানুষের সঙ্গে ওঠাবসা। অনেকেই আমাকে বলে সংসদ সদস্য হয়েও তুমি তোমার বাবার এবং তার সহকর্মীদের হত্যার বিচার করছো না কেন? আমার দৃঢ় আশা, আমাদের মাননীয় প্রধানমন্ত্রী শেখ হাসিনা এই বিচারের পদক্ষেপ নেবেন। তিনি তো বঙ্গবন্ধুর হত্যাকারীদের বিচার করেছেন, যুদ্ধাপরাধীদের বিচার ও জাতীয় চার নেতা হত্যার বিচার করেছেন। কেন তিনি ’৭৫ এর ৭ নভেম্বরের বীরসন্তানদের হত্যার বিচার করবেন না? মাননীয় প্রধানমন্ত্রীর কাছে সবিনয় আবেদন, একটি ট্রুথ কমিশন গঠন করে আমার বাবার ও অন্য মুক্তিযোদ্ধ অফিসারদের হত্যার তদন্ত করা উচিত। জিয়াউর রহমানের নির্দেশে মেজর জলিল ও মেজর আসাদ নির্বিঘ্নে আমার বাবাসহ তিন মুক্তিযোদ্ধাকে ঠাণ্ডামাথায় গুলি করেন। যারা ষড়যন্ত্র করেছিল, আমার বাবাকে ভারতের দালাল হিসেবে আখ্যা দিয়ে মিথ্যা গুজব রটিয়ে লিফলেট ছড়িয়েছিল, তাদের ব্যাপারেও তদন্ত হওয়া দরকার। জাসদ ৭ নভেম্বরকে সিপাহি-জনতার অভ্যুত্থান এবং বিএনপি জাতীয় বিপ্লব ও সংহতি দিবস বলে থাকে। আসলেই কি তা? হাসি আসে, মুক্তিযোদ্ধাদের হত্যা করে তারা এই কলঙ্কিত দিবসটিকেই খুশির দিবস হিসেবে পালন করছে! ধিক্ তাদের! জাতি আর বিকৃত ইতিহাস শুনতে চায় না। এই দিবসটি নিয়ে মিথ্যা প্রচার নিষিদ্ধ করতে হবে। ৭ নভেম্বরে শহীদ বীর মুক্তিযোদ্ধাদের প্রতি সম্মান প্রদর্শন করতে হবে আমাদের। মাহজাবিন খালেদ : সাবেক সংসদ সদস্য, সেক্টর কমান্ডার খালেদ মোশাররফের কন্যা","7","https://bangla.dhakatribune.com/articles/opinion/page/7"
"1632474607-996","https://bangla.dhakatribune.com/","মতামত","https://bangla.dhakatribune.com/articles/opinion","আমরা কীভাবে নিজেদের সুরক্ষিত রাখতে...","https://bangla.dhakatribune.com/opinion/2019/12/04/17649","নতুন চ্যানেলগুলি ব্যবহার করে সামাজিক ইঞ্জিনিয়ারিং আক্রমণ হচ্ছে কিন্তু কৌশলগুলো পুরনোই
সম্প্রতি আত্মীয়দের সঙ্গে আড্ডা দিতে গিয়ে “বিয়ে বাড়িতে ডাকাতি” প্রবাদটি আমার দৃষ্টি আকর্ষণ করে। বিয়ে বাড়ি হচ্ছে, সাধারণত কনে বা বর ভবিষ্যতে যেখানে বাস করবে অথবা যে স্থানে বিয়ের প্রস্তুতি নেওয়া হয়। আমি জীবনে অনেক বিয়ে বাড়িতে গিয়েছি যেখানকার মূল বিষয়বস্তু ছিল প্রচুর হাসাহাসি, আনন্দ, রীতি-নীতি পালন, নতুন চিন্তা-ভাবনা উদ্ভাবন, চিৎকার চেঁচামেচি ও নানা রকম বিশৃঙ্খলা। আমি খুব দ্রুতই বুঝতে পারলাম যে, “ডাকাতিটি” প্রকৃতপক্ষে পাত্রীপক্ষের বাড়িতে চুরি চেষ্টা ছিল, যেখানে কয়েকদিন ধরে পাত্রীপক্ষের বাড়িতে মূল অনুষ্ঠানের আয়োজন চলছিল।   এই অনুষ্ঠানে দু’জন ব্যক্তি সন্দেহজনক আচরণ করছিল, যার মধ্যে একজন নিজেকে বরের পক্ষ থেকে পাঠানো ভিডিওগ্রাফার বলে পরিচয় দেয়। কিন্তু যখন পাত্রীপক্ষের লোকজনের ব্যাপক জিজ্ঞাসাবাদের মুখে বিপাকে পড়ে তখন তারা স্বীকার করতে বাধ্য হয় যে, তারা একটি সংঘবদ্ধ দলের সদস্য এবং চুরির উদ্দেশে তথ্য সংগ্রহের জন্য এসেছিল।  এটি আমার চেনাজানা মানুষদের মধ্যে ঘটে যাওয়া সোশ্যাল ইঞ্জিনিয়ারিং আক্রমণগুলোর মধ্যে একটি ঘটনা। বিষয়টি নিয়ে বেশ হাঙ্গামার পরে জানা যায়, এসবের সঙ্গে তাদের কোনো গৃহকর্মী জড়িত ছিল না। মজার বিষয় হচ্ছে, দোষী ব্যক্তিরা শুধু ক্যামেরাই (অস্ত্র বা ঘুমের ওষুধও নয়) সঙ্গে এনেছিল। তাদের কৌশলটি ছিল- আস্থাভাজন ব্যক্তিদের সঙ্গে কথা বলা, পরবর্তী কর্মকৌশল ঠিক করতে পর্যাপ্ত তথ্য সংগ্রহ এবং লোকেদের কাজকর্ম পর্যবেক্ষণ করা।  আজ, কয়েক দশক পরে, সামাজিক ইঞ্জিনিয়ারিং ক্রমবর্ধমান হারে সাইবার আক্রমণে পরিণত হয়েছে। অন্তর্নিহিত বিষয় এবং হ্যাকিংয়ের অভিনব সরঞ্জামগুলো গুরুত্বপূর্ণ কৌশল, কিন্তু সোস্যাল ইঞ্জিনিয়ারিংই অপরাধীদের জন্য সবচেয়ে শক্তিশালী পদ্ধতি।  আমি সাধারণত সোশ্যাল ইঞ্জিনিয়ারিংকে এমনভাবে সংজ্ঞায়িত করি যে, কেউ আপনাকে এমন প্রয়োজনীয় তথ্য দিচ্ছে, যা আপনার জানা নেই। বানর্জ বিষয়টি “মানুষকে আপনার ইচ্ছামতো পরিচালিত করার কলা ও বিজ্ঞান” বলে সংজ্ঞায়িত করেছেন। ২০১৬ সালের ফেব্রুয়ারি মাসে যখন বাংলাদেশ ব্যাংকে রিজার্ভে সাইবার আক্রমণের খবরটি জানাজানি হয়, আমি হ্যাকিংয়ে প্রযুক্তি সম্পর্কে কিছুটা আগ্রহী হয়ে উঠেছিলাম। এতে এমন একটি ম্যালওয়্যার ব্যবহার করা হয়েছিল যেটি নিজে নেটওয়ার্কের দুর্বলতার সুযোগ নিয়ে আক্রমণ করে এবং নিজে নিজেই আক্রমণের সকল তথ্য মুছে ফেলে। কিন্তু প্রথমবার কিভাবে এই ম্যালওয়্যার নেটওয়ার্কে প্রবেশ করেছিল? রয়টার্সের তথ্যমতে, হ্যাকারদের পক্ষ থেকে পাঠানো কোনো ইমেইল বা লিংকে ক্লিক করেছিলেন ব্যাংকের কোনো কর্মী। যদি এটাই হয়ে থাকে তবে তার আগে কী হয়েছিল?  হ্যাকাররা কিভাবে টার্গেটের সংক্ষিপ্ত তালিকা তৈরি করেছিল। তারা কী সামাজিক যোগাযোগ মাধ্যম থেকে তথ্য সংগ্রহ করেছিল? তারা কি ব্রাউজারে দুর্বলতা ব্যবহার করে টার্গেটকৃত কর্মীদের তাদের (হ্যাকারদের) আইপির সাথে যুক্ত করতে পেরেছিল? প্রকৃতপক্ষে কী হয়েছিল তা না জানায়, আমি কেবল অনুমান করতে পারি, এটা অনেকটা বিয়ে বাড়ির ঘটনার মতোই ঘটেছিল। পুরনো কৌশল সত্ত্বেও, সোশ্যাল ইঞ্জিনিয়ারিং আক্রমণ সফল। কারণ তারা ইতিবাচক মানবিক বৈশিষ্ট্যের ওপর নির্ভরশীল... বিশ্বাস, সামাজিকীকরণ এবং পর্যাপ্ত তথ্য পাওয়া। আমরা যদি সোশ্যাল ইঞ্জিনিয়ারিং বৈশিষ্ট্যগুলো নিজেদের মধ্যে বন্ধ করে দেই, তখন কেউ-ই ততটুকু মানবিক হবে না যতটুকু হলে একজন গর্ভবতী নারী বা বয়স্ক ব্যক্তির প্রতি সহায় হবেন।      সময়ের সাথে সাথে আমরা কল্পনাতীত সচেতন হয়েছি, সামাজিক মানুষের মৌলিক বৈশিষ্ট্যগুলো লঞ্চ-প্যাডের মতো কাজ করে, যদিও বিবর্তনশীল সর্বাধুনিক প্রযুক্তি দিয়ে সম্মিলিতভাবে আক্রমণের নতুন চ্যানেল রয়েছে। অপরাধ করার ক্ষেত্রে সোশ্যাল ইঞ্জিনিয়ারিং এর ব্যবহারের বিরুদ্ধে আমরা কিভাবে লড়াই করতে পারি? আমার ফেলো, সাইবার সিকিউরিটি বিশেষজ্ঞ ড. ডালিয়া খাদার এবং আমাকে প্রায়শই এই প্রশ্নটি করা হয়। এখানে সে বিষয়ে প্রধান তিনটি দিক তুলে ধরা হলো। লজ্জা ছুঁড়ে ফেলাক্ষতিগ্রস্থদের লজ্জাজনক পরিস্থিতির মুখোমুখি পড়া ঘটনার (অপরাধের) তাৎক্ষণিক সনাক্তকরণ ও প্রতিরোধের জন্য বাধা হয়ে দাঁড়ায়। উদাহরণসরূপ বলা যায়, একজন কর্মীর ক্লিক যদি ম্যালওয়্যারকে বাংলাদেশ ব্যাংকের নেটওয়ার্কের প্রবেশ করতে সাহায্য করে, পাত্রীপক্ষের পরিবারের কোনো সদস্য যদি বিশ্বাস করেন যে, ভিডিওগ্রাফার বিশ্বস্ত, তবে তারা কি আস্থা রাখবেন না?  সম্ভবত না, কারণ তারা যখন অপসারণের সম্মুখীন হবেন অথবা হবেন না, তখন তাদের বোকামিতে আজীবনের জন্য তিরস্কৃত হবেন। বিয়ে বাড়ির বিষয়টিও তেমন, আমাদের এটা মনে রাখা দরকার, সামাজিক মানবিক বৈশিষ্ট্যগুলো এই ধরনের অপরাধগুলো করতে সহায়তা করে, আসলে একজন যার কোনো বন্ধু নেই, হ্যাকারদের জন্য তারা সবচেয়ে খারাপ টার্গেট। এটি একটি অনুজ্ঞাসূচক বিষয় যে, এমন সংস্কৃতির উৎসাহ দেওয়া উচিত, যেখানে একজন লজ্জার বা ভয় ছাড়াই স্বাচ্ছন্দ্যে তথ্য এসব নিয়ে এগিয়ে আসতে পারেন  যাতে ঘটনাটি পরবর্তীতে শিক্ষার সুযোগ হিসাবে ব্যবহার করা যায়। সচেতনতাশিক্ষার কথা বলছি, আমাদের সেই পর্যন্ত সচেতনতা তৈরি করা প্রয়োজন যে পর্যন্ত ইচ্ছাকৃত অজ্ঞতার কোনো সুযোগ নেই। প্রতিষ্ঠানগুলোর উচিত, কর্মীদের সোশ্যাল ইঞ্জিনিয়ারিং প্রশিক্ষণের ওপর বিনিয়োগ করা। যেখানে বর্তমান বিশ্বের সাইবার আক্রমণগুলোর সাম্প্রতিক প্রবণতা বা কৌশলগুলোর বিরক্তিকর উপস্থাপন না করে বাস্তবভিত্তিক উপস্থাপনা করা। ব্যক্তিগতভাবে, আমরা কুকিজ ও সঙ্কেত সম্পর্কে জানা উচিত যা আমাদের আগ্রহগুলো অত্যন্ত ভালভাবে বোঝার জন্য যথেষ্ট। এবং না, কোনো অলৌকিক প্রতিষেধক নেই যা স্বাস্থ্যকর জীবনধারা ব্যতীত ডায়াবেটিসকে হ্রাস করে, আমি প্রায় আমার পরিবারের প্রবীণদের কাছে ক্ষমা প্রার্থনা করছি, যারা সোশ্যাল মিডিয়ায় প্রচারিত আচরণগত বিজ্ঞাপনের অন্যতম লক্ষ্য।  পেছনে কী ঘটছে তা জানলে আশা করা যায়, যে কেউ এ ধরনের টোপে পড়ার আগে সন্দেহ করতে শুরু করবে। দুষ্টু লোকের বিশ্রাম নেইউপযুক্ত সময় নির্ধারণ করাই সমস্ত অপরাধীর মূল চাবিকাঠি। চোরেরা বিয়ে বাড়িতে আক্রমণের আগে এমন দিনের পরিকল্পনা করেছিল, যখন পরিবারের লোকজন কোনো অনুষ্ঠানে যোগ দিতে দূরে থাকতো, এবং বাইরে ব্যয় করা সময় দীর্ঘ হতো।  বাংলাদেশ ব্যাংকে সাইবার আক্রমণ হয়েছিল বৃহস্পতিবার, যার পরবর্তী দিন শুক্রবার মুসলমানদের জন্য পবিত্র ছুটির দিন, তারপর দিনও ছুটি (শনিবার), এবং সবশেষে রবিবারও যুক্তরাষ্ট্রে ছুটি থাকে।  একটি ভালো প্রতিষ্ঠানের জন্য এমন একটি দলের প্রয়োজন যারা সংস্থার প্রয়োজনীয়তা উপলব্ধি করে সপ্তাহে ৭ দিন, ২৪ ঘণ্টাই সার্ভিস দিতে পারে।  নতুন চ্যানেলগুলি ব্যবহার করে সামাজিক ইঞ্জিনিয়ারিং আক্রমণ হচ্ছে কিন্তু কৌশলগুলো পুরনোই। অনেক সময় কিছু বিষয় দীর্ঘসময় ধরে অবহেলিত ও অমীমাংসিত হয়ে যায়, বিয়ের বাড়ির ক্ষেত্রে যেটি ভালোভাবে শেষ হয়েছিল। যেখানে অতিথিরা অভিযোগ থেকে অব্যহতি পেয়েছিল এবং আনন্দ উপভোগ ছাড়াও খাবারের ভাগ পেয়েছিল। হুসনা সিদ্দিকী, সিআইপিপি/ই ২০০৬ সাল পর্যন্ত যুক্তরাজ্যের একটি তথ্য সুরক্ষা ব্যবস্থাপনা পরামর্শক ছিলেন। এর আগে তিনি একজন সফটওয়্যার ইঞ্জিনিয়ার (বাংলাদেশ ও যুক্তরাজ্য) ছিলেন। ইতোপূর্বে তিনি বাংলাদেশের একটি বিশ্ববিদ্যালয়ের একজন প্রভাষক ছিলেন।  **************************************************************************************************************প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনও ধরনের দায় নেবে না।","6","https://bangla.dhakatribune.com/articles/opinion/page/6"
"1632474526-981","https://bangla.dhakatribune.com/","মতামত","https://bangla.dhakatribune.com/articles/opinion","সংকটের সময়কে সম্ভাবনায় রূপান্তর","https://bangla.dhakatribune.com/opinion/2020/05/05/23000","যে মূল্য আমরা কৃষককে দিই তা সম্ভবত কখনোই যথেষ্ট নয়। শ্রদ্ধা সকল কৃষক ভাইদের প্রতি, যাদের অকৃত্রিম ভালোবাসায় আমাদের সভ্যতা টিকে আছে
“রুটি, মদ ফুরিয়ে যাবে। প্রিয়ার কালো চোখ ঘোলাটে হয়ে আসবে কিন্তু বইখানা রয়ে যাবে অনন্ত- যৌবনা- যদি তেমন বই হয়।” - ওমর খৈয়াম। আমি বই পড়তে পছন্দ করি। বন্ধুরা বলে, বইয়ের সাথে নির্বাসনে দিলে আমি নাকি দিব্যি আনন্দে সময় কাটিয়ে দিতে পারবো। কথা সম্ভবত খুবই সত্যি। কিন্তু দুর্ভাগ্যজনকভাবে শহর থেকে গ্রামে আসার সময় সবেমাত্র দুটি বই নিয়ে এসেছি। সিনেমা যা নিয়ে এসেছিলাম তাও শেষ প্রথম কয়েকদিনেই। তাই পুনরায় দেখা শুরু করলাম। বুঝতেই পারিনি এতোদিনের জন্য গ্রামের (কালীগঞ্জ, গাজীপুর) বাড়িতে আটকে যাবো। এখানের পরিস্থিতি ততোটা ভালো না। এখনো পর্যন্ত (২০ এপ্রিল) আমাদের উপজেলায় ৪৪ জনের করোনা পজিটিভ হয়েছে। তার মধ্যে শুধুমাত্র গত ২৪ ঘন্টায় ৩১ জন শনাক্ত হয়েছে। পার্শ্ববর্তী ইউনিয়নে কয়েকজন সংক্রমিত হওয়ার পর এখানের চলাফেরায় অনেক কড়াকড়ি করা হয়েছে। সময় কিভাবে কাটাবো সে এক মহা আতংকের বিষয় হয়ে দাঁড়ালো। প্রায় বিরক্ত হয়ে যাচ্ছিলাম। অবশেষে চিন্তা করলাম, এই খারাপ সময়গুলোকে ভালো সময়ে রূপান্তরিত করার অন্তত একটা প্রচেষ্টা তো করতে পারি। হঠাৎ করেই নতুন কিছু একটা করার ঝোঁক তৈরি হল। তারপরেই দৃষ্টি পড়ল কৃষি কাজের দিকে।এই সংকট আমাদের নিত্যদিনের গতানুগতিক জীবন যাপনের পদ্ধতিকে ভেঙে দিয়েছে। চ্যালেঞ্জ ছুড়ে দিয়েছে আমাদের যাবতীয় ব্যবস্থার প্রতি। বলে রাখা ভাল, আমাদের পরিবার সামাজিক দূরত্ব বজায় রেখেই যাবতীয় কার্যক্রম পরিচালনা করার চেষ্টা করছে, যদিও গ্রামে তা বেশ কঠিন। তবুও নিজেদের সীমানা আর পরিসরের মধ্যে থেকেই যাবতীয় কাজ সম্পন্ন করার চেষ্টা করছি আমরা। এখানের সকালটা শুরু হয় ভিন্নরকম সৌন্দর্য দিয়ে। দোয়েলের শিস, কবুতরের ডাক, মোরগের ডাকসহ বিচিত্র পাখির কোলাহলে মুখরিত গ্রামের সকাল। ঘুম থেকে জাগ্রত হয়ে প্রার্থনা করি। তারপর অল্প সময় মেডিটেশন। মনের চর্চার পর কিছুটা শরীরচর্চাও করি বটে। কারণ এই সময়ে মন এবং শরীর দুটো সুস্থ রাখাই গুরুত্বপূর্ণ। একাডেমিক পড়াশোনায় হাত দেওয়ার পূর্বে কখনো চা-বিস্কুট থাকে কখনো শুধুমাত্র বিস্কুট-ই থাকে। পড়াশোনা শেষে ঘড়ির কাঁটা যখন সকাল নটা ছুঁই ছুঁই তখন আমাদের নাস্তার সময়। নাস্তার পরই মূলত শুরু হয় কৃষি সংক্রান্ত কার্যক্রম। এখন দিনের একটা বড় অংশ কৃষি কাজে ব্যয় হচ্ছে। বিভিন্ন গাছের যত্ন নেওয়া, আগাছা নিধন, ভূমি প্রস্তুত, বীজ রোপণ, মাচা মেরামত, গাছের ডালপালা কর্তন এই সবই আপাতত আমাদের কৃষি কাজের গুরুত্বের প্রধান সারণীতে। উল্লেখ্য যদিও আমি গ্রামে জন্মেছি তবুও এই ব্যাপারে আমার একেবারেই জানাশোনা ছিলো না। কারণ যদি কোনো দুর্ঘটনা ঘটে এই ভয়ে শৈশবে মা-বাবা দূরে রেখেছিল। তাই নতুন করে অনেক কিছু জানতে হচ্ছে, শিখতে হচ্ছে।এখন লেবু গাছ, আমগাছ, জাম্বুরা গাছ, জামগাছ, কাঁঠাল গাছ এবং পেয়ারা গাছের যত্ন দিচ্ছি। কোনোটাতে শুধুমাত্র গাছের গোড়ায় মাটি দিলেই হয়ে যাচ্ছে। আবার কোনোটাতে আগাছা পরিষ্কার করে, মাটি আলগা করে গোবর (জৈব সার) মিশিয়ে দিতে হয়েছে। আনন্দের ব্যাপার হচ্ছে, ইতোমধ্যে লেবু, জাম্বুরা, আম, কাঁঠাল হয়েছে এবং বেড়ে উঠছে। পেয়ারা এবং জামগাছে ফুল হয়েছে। অন্যদিকে আমড়া গাছে ফুল হয়েছে, নারিকেল আছে গাছে, বেল প্রায় পরিণত হয়ে গেছে। কিন্তু কি এক অজানা কারণে এই বেল গাছে তিন কিংবা চারটির বেশি বেল কখনোই দেখা যায়নি। যেহেতু বাজার বন্ধ তাই আর নতুন করে কোনো গাছ লাগানো যাচ্ছে না। শুধুমাত্র একটি পেঁপে চারা এবং কয়েকটি সজনে ঢাল রোপণ করা হয়েছে। অবশ্য ২ দিন পূর্বে বেশ কয়েকটি কলা চারা রোপণ করা হয়েছে। এই সময়ে ত্রাণ চুরির ঘটনা দেখে উপলব্ধি করলাম, আঙুল ফুলে কিভাবে কলাগাছ হয়! যাই হোক সাগর, সবরি, চাম্পা, গেরা এই চার জাতের কলাগাছ রোপণ করা হয়েছে। মনে পড়ছে বিখ্যাত গ্রামীণ প্রবাদ, “কলা রুয়ে না কেটো পাত, তাতেই কাপড় তাতেই ভাত।”আমরা শাক-সবজি বাগানের পরিসর বৃদ্ধি করেছি। লাল শাক পরিণত হয়েছে৷ বেগুন হচ্ছে এবং ঢেঁড়শ চারা বড় হচ্ছে। চাল কুমড়া এবং করলা চারা রোপণ করা হয়েছে। শসা, বাঙ্গি এবং মেস্তা পাতা (চুকুর) চারা এখনো বীজতলায়, মাটি প্রস্তুত করা হচ্ছে। ধুন্দুল চারা সংগ্রহ করেছি। চিচিঙ্গা বীজ খুঁজছি কিন্তু এখনো পাইনি। পেস্তা রোপণ করা হয়েছে। কাকরোল চারা পরীক্ষামূলকভাবে স্বল্প পরিসরে রোপণ করা হয়েছে। একটি মাচা প্রস্তুত করা হয়েছে। আরও সম্ভবত দুটি মাচা প্রস্তুত করতে হবে। বৃষ্টি পেয়ে ধনিয়া পাতা আরও সুন্দর হয়েছে। অতি সম্প্রতি আগাছা এবং বিচ্ছিন্ন জায়গা থেকে ১২টি টমেটো চারা উদ্ধার করেছি। আশ্চর্যজনক হলেও সত্যি, অল্প কয়েকদিনের যত্নে এখন চারা প্রায় ফলবান হয়ে উঠেছে।বাড়ির আশেপাশের আগাছা-ময়লা পরিষ্কার করে, দু-এক জায়গায় মাটি তুলেছি। জীবনে এই প্রথম এতোটা সময় ধরে মাটি কাটা এবং মাটি নেওয়ার অভিজ্ঞতা। কিছুটা কষ্টকর এবং আনন্দময় এই অভিজ্ঞতা। মাটি যেন অপসারিত না হয় সে জন্য দূর্বাঘাসও রোপণ করতে হয়েছে। বৈশাখ মাস বলে ঝড়ের প্রবল সম্ভাবনা থেকে যাচ্ছে, সেক্ষেত্র চারা গাছের জন্য ঠিকা প্রস্তুত করা হচ্ছে।  সাম্প্রতিককালে পুকুর পাড়ের সব আগাছা পরিষ্কার করেছি। মাছের জন্য খাবার কেনা হয়েছে। এমনকি মাছ লাউ পাতা খেতেও পছন্দ করে। প্রশ্ন করতে পারেন কিভাবে জানলাম? তিনদিন পূর্বে লাউ গাছ মাচা থেকে পুরোপুরি অপসারণ করা হয়েছে তারই কিছুটা অংশ পুকুরে পড়েছিল। দেখলাম লাউ গাছের পাতা একটিও নেই শুধুমাত্র ডাটা আছে! প্রায় বড়শি দিয়ে মাছ শিকার করছি। অধিকাংশ সময় সরপুঁটি মাছ ধরে, তবে কখনো কখনো তেলাপিয়া, কার্প, শিং এবং অল্পবিস্তর রুই মাছের দেখাও মিলে। আমরা সিদ্ধান্ত নিয়েছি, পুকুরের পাড়গুলো মেরামত করবো এবং কিছুটা গুছিয়ে মাছ চাষ করবো। সম্প্রতি ঘুঘুপাখি ঘরের পাশে বাসা বেঁধেছে। ঘুঘুপাখি একটানা ডাকে। কি যে মায়াবী সুর। মন কোথায় যেন হারিয়ে যায়! বক এবং মাছরাঙা পাখি পুকুরে প্রতিদিন মাছ শিকারের জন্য ঘাপটি মেরে বসে থাকে। ফিঙে পাখির নৃত্য কি অসাধারণ! পুকুরের পাশে ডুমুর গাছ, সেখানে বুলবুলি পাখির চারটি বাচ্চা হয়েছে। মা পাখিটা সারাদিন বাচ্চাদের খাবার সন্ধানরত। শালিক, চড়ুই, দোয়েল, টিয়া, হলদে পাখি, কাঠঠোকরা, বক, মাছরাঙা, কোকিল, টুনটুনি, বাবুই, খয়েরি হাঁড়িচাচাসহ নাম না জানা কতো পাখির কোলাহলে মুখরিত আমাদের আঙ্গিনা। গন্ধরাজ গাছে ফুল ফুটেছে। কি মিষ্টি গন্ধ! প্রজাপতির ছড়াছড়ি। অন্যদিকে ফসলের মাঠে অনেক ফড়িংয়ের দেখা মেলে। নানারকম ঘাস ফুলেদের সাথে নিয়মিত পরিচিত হচ্ছি। নাম না জানা কতো রঙিন ফুলের ঠিকানা এই আগাছা। বিকেলে ঘন্টাখানেক নিদ্রাযাপন করি। তারপর কিছুটা সময় পুরাতন সিনেমাগুলোই দেখি। সম্প্রতি পছন্দের তালিকায় যোগ হয়েছে কয়েক ক্যাটাগরির সিনেমা। যেমন: সত্য কাহিনী অবলম্বনে, উৎসাহমূলক এবং রহস্যময়। ঘুম থেকে জেগেই ধানক্ষেত পরিভ্রমণ করি। অবারিত সবুজ, মুক্ত আকাশ এবং মুক্ত বাতাস। বুকভরে নিঃশ্বাস নেওয়া যায়। এসব করে ঘরে ফিরতে ফিরতে সন্ধ্যা হয়ে যায়। দুপুরে যদিও তীব্র রোদ কিন্তু সন্ধ্যার নিকটবর্তী সময়ে তাপমাত্রা কমতে থাকে। সম্ভবত গ্রামে এখনো কিছু গাছ আছে বলেই রক্ষা।সন্ধ্যায় হালকা নাস্তার পর অনলাইনে ইংরেজি শিখতে বসি। আপাতত এক মাসের একটি চ্যালেঞ্জ গ্রহণ করেছি। সেখানে ৩০ দিনে ৩০টি সুনির্দিষ্ট বিষয়ের উপর লিখতে হবে। ইতোমধ্যে ১২ দিন সম্পন্ন করেছি। উল্লেখ্য আমার ভাষা শিক্ষা সহযোগী লস এঞ্জেলস থেকে উনি খুবই সহযোগিতাপরায়ণ এবং আন্তরিক। অনলাইন শিক্ষা কার্যক্রম শেষ হলে, রাতের খাবার খেতে যাই। রাতের খাবারের পর প্রায় লিখতে বসি। আজকাল ঝড়ের কারণে মাঝেমধ্যেই বিদ্যুৎ থাকছে না। প্রথম দিকে মোমের ব্যবহার শুরু করেছিলাম। তবে শেষ পর্যন্ত পুরাতন হারিকেন উদ্ধার করলাম। প্রয়োজন হলে কখনো কখনো হারিকেনও ব্যবহার করছি। হারিকেনের আলো সে এক ভিন্নরকম সৌন্দর্য। যদি কখনো লিখতে গেলে হঠাৎ বিদ্যুৎ চলে যায় তবে লেখা থামাচ্ছি না! অন্ধকারেই লিখছি। যদিও লেখা কিছুটা আঁকাবাঁকা হয়ে যাচ্ছে কিন্তু ব্যাপারটা দারুণ উপভোগ্য। সারাদিনই অল্প বিস্তর আড্ডা চলে পরিবারের সাথে। রাতে আলোচনার পরিমাণ আরও বাড়ে। আলোচনার নানা রকম বিষয় থাকে। যেমন: রাজনীতি, অর্থনীতি, সমাজ, ধর্মীয় বিষয়, করোনাভাইরাস, আমাদের দায়িত্ব, কখনো আলোচনার বিষয় আমাদের সীমানাও ছাড়িয়ে যায় বটে। ছোটবোন কাজিনের নিকট থেকে বেশ কয়েকটি বই সংগ্রহ করেছে। তার দিনের বড় অংশ কেটে যায় এইসব বই পড়েই। ইউটিউবে ভিডিও দেখে নিত্যনতুন রেসিপি তৈরি করার চেষ্টা করছে। সম্প্রতি সেলাই মেশিনে কাপড় বানানো শিখছে। মা যদিও প্রায় সারাদিনই রান্না-বান্না সংক্রান্ত কাজে ব্যস্ত। তবুও কাথা মেরামতে কিছুটা সময় ব্যয় করছে। মাঝেমধ্যে মাইক্রোসফট ওয়ার্ড এবং পাওয়ার পয়েন্টও শেখার চেষ্টা করছে। বাবা আর আমি প্রায় সারাদিনই কৃষি কাজে ব্যস্ত। বাবা দুই একদিন পরপর শুধুমাত্র প্রয়োজনে বাজারে যাচ্ছে। বাজারে দোকান খোলা থাকে সকাল ৬টা থেকে ৮টা পর্যন্ত। পরিবারের সবাই নামাজগুলো ঘরেই আদায় করছে। নিয়ম করে হাত ধোয়া, সামাজিক দূরত্ব বজায় রাখা সহ স্বাস্থ্যবিধি মেনে চলার চেষ্টা করছে। পরিচিতি, ঘনিষ্টজনসহ যারা এখনো শহরে স্বেচ্ছাসেবী কাজ করছে তাদের সাথে মাঝেমধ্যে যোগাযোগ রাখছি। যোগাযোগ রাখছি আত্নীয়-স্বজন, পরিচিত লোকজনের সাথেও। এমনকি পরিচিতদের মধ্যে যারা চিকিৎসা সেবায় নিয়োজিত তাদের সাথেও যোগাযোগ রাখার চেষ্টা করছি। অনলাইনে অল্প বিস্তর স্বেচ্ছাসেবী কাজও করছি বটে। তবে তা খুবই সামান্য।হঠাৎ করেই বিভিন্ন রকম কৃষি কাজে অনেক বেশি জড়িত হওয়ার ফলে সর্দির একটা প্রবল সম্ভাবনা তৈরি হয়েছে। বাড়িতে কয়েকটি তুলশী গাছ আছে বলে, সেক্ষেত্রে আর কোনো ঔষধের প্রয়োজনও পড়ছে না। সারাদিন মাঝেমধ্যে অনলাইন পত্রিকা দেখে দেশের খোঁজ-খবর রাখছি। আন্তর্জাতিক বিভিন্ন অনলাইন পত্রিকাগুলোতে প্রায় ঢুঁ মারছি। আমাদের একটা পোষা বিড়াল আছে। তার নাম বিল্টু। বিল্টুর সাথেও কিছুটা সময় কাটাচ্ছি। এছাড়াও মা-বাবা, ছোটবোন এবং প্রতিবেশীকে সহযোগিতা করা তো হচ্ছেই।  এতোকিছুর পরেও ছোটবোন প্রায় ত্যক্ত-বিরক্ত হয়ে যাচ্ছে। খুব সহজেই রেগে যাচ্ছে। বাবার মেজাজও প্রায় বিগড়ে যাচ্ছে। কখনো কখনো আমার সাথেও জটিলতা হচ্ছে। এমনকি মা ও মাঝেমধ্যে বিরক্ত হয়ে যাচ্ছে। সম্ভবত দীর্ঘদিন ঘরে আটকে থাকার ফলেই এই অবস্থা। এইসব দেখে কখনো কখনো আমার মেজাজও বিগড়ে যাচ্ছে। তবুও আমাকে আরও বেশি ধৈর্যশীলতার পরিচয় দিতে হচ্ছে।সারাদিন অক্লান্ত পরিশ্রমের ফলে রাত দশটার মধ্যেই ঘুমের অতল সাগরে হারিয়ে যাই। গভীর রাতে প্রায় ঘুম ভেঙে যাচ্ছে। অবশ্য নীরবতার জন্য গভীর রাত উত্তম সময়। নীরবতা, নিস্তব্ধতা আমার অসম্ভব পছন্দ। যদিও নীরবতা আর নিস্তব্ধতা মানে শব্দহীনতা নয় বরং বৈচিত্রময় প্রাকৃতিক শব্দের সমাহার বলেই মনে হয়। গভীর রাতে শীতল পরিবেশ বিদ্যমান থাকে। হাজারও জোনাকির সমাহার হয়। যেন আলোর মেলা বসেছে। প্রায় রাতে অজস্র তারাদেরও মেলা বসে। কখনো কখনো তারা গণনা করতে করতে ক্লান্ত হয়ে পড়ি তবুও সংখ্যা শেষ হয় না। এই একাকী সময়গুলো নিজেকে উপলব্ধি করা এবং নিজেকে গভীরভাবে জানার সুযোগ তৈরি করে দেয়। সুবিশাল, বিস্তীর্ণ পৃথিবীতে আমাদের প্রজ্ঞা, জ্ঞান কতোটা সীমিত। খুব মনে পড়ছিলো, কার্ল সাগানের সেই বিখ্যাত লেখাটাঃ ""Pale Blue Dot: A Vision of the Human Future in Space""। কতোই না ক্ষুদ্র আমরা! কতোই না ক্ষুদ্র আমাদের পৃথিবী! এখানের প্রায় প্রতিটি দিন আলাদা। প্রথাগত পদ্ধতি এখানে প্রায় অকার্যকর বলা চলে। কৃষির সাথে জীবনের একটা গভীর সম্পর্ক আছে। এই সম্পর্ক মাঠে থাকলে আরও গভীরভাবে আবিষ্কার করা যায়। আহমদ ছফার “পুস্প, বৃক্ষ এবং বিহঙ্গ পুরাণ” বইয়ের প্রতিটি লাইন এখন আরও গভীরভাবে উপলব্ধি করতে পারছি। ফসল উৎপাদন কি যে সীমাহীন পরিশ্রমের কাজ, সম্ভবত তা শব্দ দিয়ে প্রকাশ করা মুশকিল! একটা ধান কিংবা একটা লাউ পরিণত  হওয়া পর্যন্ত কতগুলো ধাপ যে সম্পন্ন করতে হয় তা যদি কেউ জানতো, তাহলে সম্ভবত কোনোদিন কেউ খাদ্যের অপচয় করতো না। আর যে মূল্য আমরা কৃষককে দিই তা সম্ভবত কখনোই যথেষ্ট নয়। শ্রদ্ধা সকল কৃষক ভাইদের প্রতি, যাদের অকৃত্রিম ভালোবাসায় আমাদের সভ্যতা টিকে আছে।আমাদের গ্রামে (সাইলদিয়া) যুবকদের বেশ কিছু উদ্যোগ আশা জাগানিয়া। গ্রামের বাহির থেকে সকল ধরনের সাধারণ পরিবহন নিষিদ্ধ করা হয়েছে। অতি প্রয়োজন ছাড়া কেউ প্রবেশ করতে পারেন না। গ্রামের প্রবেশপথে দুজন পাহারাদার রাখা হয়েছে। যারা বাজার থেকে ফিরে কিংবা গ্রামে প্রবেশ করে তাদের প্রত্যেকের হাত সাবান দিয়ে ধৌত করে তারপর প্রবেশ করতে হয়। যদিও সামাজিক দূরত্ব ব্যাপারটা ততোটা মানা হচ্ছে না। তবে গ্রামের যে দুটি দোকান রয়েছে তা খোলা এবং বন্ধের সময় নির্ধারণ করা আছে। সময়টা বেশ সংকটের। আগামী দিনে সংকট হয়তো গভীর থেকে আরও গভীরতর হবে। এখন নিজেদের সাথে বোঝাপড়া করার সময়। ধীরে-স্থীরে, ভেবেচিন্তে পথ চলাই উত্তম। তবে আশার কথা হল, রাত যত গভীর হয় প্রভাত ততোটাই নিকটবর্তী। কিন্তু নিরাশার বিষয় হল, এমনকি কখনো কখনো এটাও সত্যি কোনো কোনো প্রভাত রাতের তীব্র অন্ধকারের চেয়েও ভয়াবহ হতে পারে৷ ঝড়, তুফান, অন্ধকার রাত্রি, সংকট, ভয়,  ব্যাথা, ভোগান্তি, ক্লান্তি, অবসাদ, বিরক্তি, একাকীত্ব এই সবই আমাদের জীবনের অংশ। কখনো কখনো আমারও খুবই ক্লান্তি লাগে। তখন মনে পড়ে, রুমীর বিখ্যাত পংক্তি, ""I know you are tried, but come. This is the way"" (আমি জানি তুমি ক্লান্ত তবুও আসো, কারণ এটাই জীবনের পথ)।শুধু মন খারাপ হয় এই ভেবে প্রতিদিন ক্ষুধার্ত মানুষের আহাজারি বাড়ছে। মানুষ আরও বেশি অসহায় হয়ে পড়ছে। সমগ্র পৃথিবী এগিয়ে যাচ্ছে এক ভয়াবহ সংকটের দিকে। একদিকে ক্ষুধা, নিগ্রহ, নির্যাতন, নিপীড়ন, যুদ্ধ, সংঘাত, লোভ, হিংসা, ক্ষমতার উদগ্র বাসনা, শ্রেষ্ঠত্বের লড়াই, পুঁজিবাজ, অবাধ ভোগবিলাস অন্যদিকে মহামারি। সমগ্র পৃথিবীতে মানুষের জন্য আর একখণ্ড নিরাপদ ভূমির অস্তিত্ব নেই! একথা আজ সর্বজনবিদিত, নিজেদের সীমানার মতো মধ্যে কেউ একা ভালো থাকতে পারে না। বিশ্বের সবচেয়ে বড় পরাশক্তিগুলো আজ অসহায়। মানবজাতি নিজেদের মধ্যে সীমানা আর শ্রেষ্ঠত্বের প্রশ্নে হানাহানি, বিভেদ বাড়িয়ে এই পৃথিবীর অস্তিত্বকে কি আরও সংকটের মধ্যে ফেলবে? নাকি এক দেশ আরেক দেশের পাশে, এক মানুষ আরেক মানুষের পাশে দাঁড়াবে। সম্ভবত এখনই সিদ্ধান্ত নেওয়ার সময় হয়ে গেছে!তবে এই কঠিন সময়ে মৃত্যুর আশংকা জেনেও অনেক স্বেচ্ছাসেবী, চিকিৎসক, প্রশাসক, আইন-শৃংখলা বাহিনী, সাংবাদিকসহ বিভিন্ন শ্রেণি-পেশার মানুষ অন্য মানুষের পাশে দাঁড়াচ্ছে। এইটুকুই হচ্ছে আশার কথা আর এইটুকুই মানবজাতির শক্তি। আমরা সামাজিক দূরত্ব বজায় রেখেও মানুষকে সহযোগিতা করতে পারি, মানুষের পাশে দাঁড়াতে পারি। শক্তি চট্টোপাধ্যায়ের কয়েকটি লাইন টেনেই শেষ করছি। “মানুষ বড় একলা, তুমি তাহার পাশে এসে দাঁড়াও, এসে দাঁড়াও, ভেসে দাঁড়াও এবং ভালোবেসে দাঁড়াও, মানুষ বড় কাঁদছে, তুমি মানুষ হয়ে পাশে দাঁড়াও।” যাই হোক, যখন সমাজে ভয়, অভাব আর ক্ষুধার রাজত্ব বাড়ে তখন গুজব, কুসংস্কার এবং অযৌক্তিক চিন্তার বিকাশ ঘটে। এই সময়টায় মানুষ কাল্পনিক মিথ্যা এবং গুজবের উপর ভর করে সত্য এবং বাস্তবতাকে এড়িয়ে যেতে চায়। তাই আমি সতর্ক আছি, নিজের দুর্বলতাবশতঃ যেন অযাচিত কোনো চিন্তার বিকাশ না ঘটে। অন্যদেরও সতর্ক করতে পারলে ভালো। এই সময়ে গণমাধ্যম এবং যারা সামাজিক যোগাযোগমাধ্যম ব্যবহার করেন তাদের দায়িত্ব একটু বেশি। করোনায় কতোজন আক্রান্ত, কতোজনের মৃত্যু হয়েছে, কোন কোন জেলায় সংক্রমিত হয়েছে শুধুমাত্র এই জাতীয় সংবাদ গণমানুষের মধ্যে আতংক তৈরি করতে পারে। তাই কতোজন সুস্থ হয়েছে, সারাবিশ্বে সুস্থতার পরিমাণ কতোটা বেশি, গড় মৃত্যুহার কতোটা অল্প সেটাও গুরুত্বের সাথে প্রচারের দাবি রাখে। কোন দেশ করোনাকে মোকাবেলা করতে সক্ষম হয়েছে এবং কি কারণে এইসব সংবাদ এবং বিশ্লেষণ সমাজে নতুন আশা তৈরি করতে পারে। কারণ সময় যখন অনেক বেশি প্রতিকূল থাকে তখন অনেক বেশি আশার প্রয়োজন।প্রসঙ্গত স্মরণীয় যে, একথা দিনের আলোর মত পরিষ্কার আমাদের সবাইকেই একদিন এই পৃথিবী ছেড়ে চলে যেতে হবে। তাই ছোট-বড় যে কোনো কাজই যত্নের সাথেই সম্পাদন করতে চেষ্টা করি। যে কোনো কাজের উদ্দেশ্য হওয়া উচিত মহৎ। আমরা যতক্ষণ বাঁচবো ততক্ষণ আশা নিয়েই বাঁচবো। আমরা আমাদের দায়িত্ব পালন করতে চেষ্টা করবো। আমরা সতর্ক থাকবো। খোদা আমাদের সকলকে নিরাপদে রাখুন। সকলের মঙ্গল কামনা করছি।জোবায়ের শামীম, শিক্ষার্থী, জাহাঙ্গীরনগর বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
"1632475353-1103","https://bangla.dhakatribune.com/","মতামত","https://bangla.dhakatribune.com/articles/opinion","বাংলাদেশ বিমানবাহিনীর সেরাটাই...","https://bangla.dhakatribune.com/opinion/2021/09/21/40113","বাংলাদেশ বিমানবাহিনী  প্রাথমিক স্তর থেকে তার কর্মক্ষমতা পুনর্গঠন করছে
আমরা যখন বাংলাদেশ বিমানবাহিনীর জন্য ইউরোফাইটার টাইফুনের কথা চিন্তা করছিলাম, তখন বেশিরভাগ মানুষ হতবাক হয়ে গিয়েছিল। বলা হচ্ছিল, কোন সাহসে এটি সুপারিশ করা হচ্ছে? তারা এমনভাবে উপহাস করেছিল যেন বাংলাদেশ বিমানবাহিনী কখনোই ইউরোফাইটার বা উচ্চক্ষমতাসম্পন্ন যুদ্ধবিমান পরিচালানার জন্য উপযুক্ত হবে না। মনোবিজ্ঞানের মতে, এই বিদ্রুপ আসলে পূর্বসুরীদের রেখে যাওয়া ধারণা থেকে পাওয়া।১১ বছর আগে আওয়ামী লীগ সরকার দায়িত্ব নেওয়ার পর থেকেই ধীরে ধীরে বিমান বাহিনীকে নতুন করে সাজাতে শুরু করে। বাহিনীর প্রায় সবকিছুই প্রতিস্থাপন অথবা নতুন করে তৈরি করতে হয়েছিল। বর্তমানে বাংলাদেশ বিমানবাহিনী একটি অত্যন্ত আকর্ষণীয় এয়ারফোর্স একাডেমি পরিচালনা করছে। তারা এমন একটি বিমান প্রশিক্ষণ ইনস্টিটিউট প্রতিষ্ঠা করছে যা বিশ্বের যেকোনো সেরা প্রতিষ্ঠানের সঙ্গে তুলনাযোগ্য। তবে আরও গুরুত্বপূর্ণ বিষয় হলো, বিমানবাহিনী  প্রাথমিক স্তর থেকে তার কর্মক্ষমতাকে পুনর্গঠন করছে।প্রকৃতপক্ষে, এটি তো সেই বাহিনী যাদের রয়েছে বিমানযুদ্ধের দক্ষতা দিয়ে বিখ্যাত হওয়া তওয়াব এবং আজমের মতো সদস্যদের গৌরাবান্বিত ঐতিহ্য।আরও পড়ুন- বিশ্লেষণ: দ্বিপাক্ষিক সামরিক সহযোগিতা বাড়াচ্ছে বাংলাদেশ-যুক্তরাজ্যএই অগ্রযাত্রার শুরুতে বিমানবাহিনীর জন্য একটি নতুন বহুমাত্রিক যুদ্ধবিমান প্রয়োজনীয়তা দেখা দেয়। প্রথমে একটি এসইউ-৩০ বিমান কেনার কথা ভাবা হয়েছিল। তবে সেক্ষেত্রে একটি সমস্যাও ছিল। আর তা হলো প্রতিবেশী দেশগুলোর কাছেও একই ধরনের বিমান রয়েছে। তাই এই বিমান বাংলাদেশ বিমান বাহিনীকে কার্যত কোনো বিশেষ সুবিধা দিতে পারবে না।যাত্রার শুরু এয়ার চিফ মার্শাল আবু এসরারের সময় থেকে। এক জীবনের চেয়েও বড় স্বপ্ন দেখা এই মানুষটি বুঝতে পারলেন, বাংলাদেশ বিমানবাহিনীতে বৈপ্লবিক পরিবর্তনের সময় এসেছে। চীন এবং রাশিয়া থেকে যুদ্ধবিমান কেনার প্রথা থেকে বের হয়ে তিনি সম্পূর্ণ পশ্চিমা প্রযুক্তির দিকে অগ্রসর হন, যা মানোন্নয়নের পাশাপাশি বাহিনীর মনোবল বাড়াবে। পাশাপাশি এই ধরনের যুদ্ধযান বিমানবাহিনীকে  বুদ্ধি ও সক্ষমতার সঙ্গে যুদ্ধের জন্য প্রস্তুত একটি বাহিনী হিসেবে সুসংহত করবে।এত মূল্যবান ইউরোফাইটার টাইফুন যখন বাংলাদেশের হাতে এলো, তখন বিষয়টি সত্যিই প্রতিবেশীদের মাথা ঘুরিয়ে দেওয়ার জন্য যথেষ্ট। হ্যাঁ, যে বিমানটি কেনা হয়েছে তার দাম নৌবাহিনীর রণতরীর মতো হতে পারে, এটি সম্ভবত সমগ্র সশস্ত্র বাহিনীর যেকোনো সামরিক যন্ত্রের মধ্যে সবচেয়ে ব্যয়বহুল।আরও পড়ুন- বিশ্লেষণ: বাংলাদেশ নৌবাহিনীর জন্য কোন রণতরী সবচেয়ে ভালো হবে?আমরা জানি, রক্ষণাবেক্ষণের পাল্লায় ইউরোফাইটারের সমকক্ষ কেউ নেই। এটি ফ্রান্সের তৈরি রাফাল কিংবা বিশ্বের অন্যতম যুদ্ধবিমান চ্যানেল বা গেরেলেনের চেয়ে কম ব্যয়বহুল নয়। মসৃণ, সুন্দর, সম্ভবত পরিশীলনের প্রতীক। কিন্তু এতে একটি সমস্যা আছে, আসলে বলা উচিত একাধিক। এই নিবন্ধের পরবর্তী ধাপে সেসব বিষয়ও উঠে এসেছে।ইউরোফাইটার রাফালের চেয়ে কম ব্যয়বহুল। এটি এমন একটি যুদ্ধবিমান যার চারটি সরবারহকারী প্রতিষ্ঠান থাকায় যন্ত্রাংশ পাওয়া অনেক সহজ। রাফালের প্রস্তুত এবং বিপণন পুরোটাই ফ্রান্সের হাতে। এর অর্থ হলো বাংলাদেশ বিমানবাহিনীকে নির্মাতা দেশটির কাছ থেকেই যন্ত্রাংশ নিতে হবে। অন্যদিকে, বাংলাদেশ বিমানবাহিনী ইউরোফাইটার কিনে নিলে এক সরবরাহকারীর কাছে কোনো যন্ত্রাংশ না থাকলে সেটি অন্য তিন প্রতিষ্ঠানের যেকোনো একটির কাছ থেকে নেওয়ার সুযোগ রয়েছে।আরও একটি গুরুত্বপূর্ণ বিষয় হলো, ইউরোফাইটার কিনলে বাংলাদেশ বিমানবাহিনী এবং স্থানীয় প্রতিষ্ঠানগুলো অত্যাধুনিক প্রযুক্তি ক্ষমতাসম্পন্ন চারটি ইউরোপীয় প্রতিষ্ঠানের সঙ্গে সম্পর্ক গড়ে তুলতে পারবে। যা দেশে মহাকাশ শিল্প গড়ে তুলতে সহায়ক হতে পারে। একটি বিষয় অনস্বীকার্য যে, বিশ্বের চারটি গুরুত্বপূর্ণ বিমানবাহিনীর সঙ্গে পরিচালনা এবং রক্ষণাবেক্ষণের অভিজ্ঞতা বিনিময় ইতিবাচক ফলাফল নিয়ে আসতে পারে।আরও পড়ুন- এয়ার ডিফেন্স রাডার সিস্টেম কিনছে বাংলাদেশএখন একটু কূটনৈতিক দিক বিবেচনায় আনা যাক। বর্তমানে প্রায় সব আরব দেশ ইউরোফাইটার ব্যবহার করছে। বিষয়টি কেবল একটি বিমান নয়, দেশগুলো মুসলিম বিশ্বের শীর্ষ যোদ্ধা প্ল্যাটফর্মও। অর্থাৎ, বাংলাদেশ বিমানবাহিনীর কর্মীরা উপসাগরীয় সহযোগিতা সংস্থার (জিসিসি) বিমানবাহিনীর সঙ্গে প্রশিক্ষণ ও কার্যক্রম পরিচালনার সুযোগ পাবে।ফলে অবসরে যাওয়ার পর, বাংলাদেশ বিমান বাহিনীর কর্মীরা মধ্যপ্রাচ্যে উচ্চ বেতনে প্রকৌশলী এবং প্রযুক্তিবিদ হিসেবে অগ্রণী ভূমিকা রাখতে পারবেন। প্রথমবারের মতো, বাংলাদেশ বিমানবাহিনী এমন একটি বাজারে প্রবেশ করবে যেখানে দীর্ঘদিন ধরে পাকিস্তান বিমান বাহিনীর একচ্ছত্র আধিপত্য ছিল। যারা এফ-১৬ পরিচালনা করে এবং যা সাধারণত  জিসিসি অস্ত্রাগারে রাখা যুদ্ধবিমান।এখন এই অঞ্চলে ফিরে আসি, আমাদেরকে বুঝতে হবে যে ভারতের বিপরীতে আমাদের প্রযুক্তিগত প্রতিরোধ সক্ষমতা থাকতে হবে। কিন্তু রাফাল বা এসইউ -৩০ কিনলে বাংলাদেশ বিমান বাহিনী সে ধরনের প্রতিরোধ সক্ষমতা হারাতে পারে। কারণ একই বিমান পাওয়ার অর্থ একই ধরনের প্রতিরোধ সক্ষমতা অর্জন নয়। একটি ভালো যুদ্ধবিমান  সবচেয়ে ভালো সমাধান, যার কারণে ইউরোফাইটার আরও ভালো বিকল্প।ইউরোফাইটারের অধিক যাত্রী পরিবহন সক্ষমতা এবং একটি দ্রুতগতি ও উচ্চক্ষমতাসম্পন্ন ইঞ্জিন রয়েছে। এটির একটি বৃহত্তর পরিচালন সীমা রয়েছে এবং বিশ্বের অন্যান্য দেশ রাফালের চেয়ে বেশি সংখ্যায় ইউরোফাইটার ব্যবহার করে।বৈজ্ঞানিক গবেষণা, ভূ -রাজনৈতিক বিবেচনায় এবং আর্থিক কার্যকারিতার ভিত্তিতে পেশাদার বিশেষজ্ঞরা এই বিমানটি সুপারিশ করেছেন। ইউরোফাইটার বাংলাদেশ বিমান বাহিনীকে এক অনন্য মাত্রায় নিয়ে যাবে। কারণ স্বাধীনতার পর থেকেই বাংলাদেশের প্রতিরোধ ক্ষমতায় কিছুটা ঘাটতি ছিল।বাংলাদেশের স্বাধীনতার জন্য যারা জীবন উৎসর্গ করেছিলেন তারা একটি শক্তিশালী দেশের স্বপ্ন দেখেছিলেন। যে দেশ আন্তর্জাতিক অঙ্গনে সামনে মাথা উঁচু করে দাঁড়াতে সক্ষম। আমাদেরকে সম্মিলিতভাবে জাতির জন্য সর্বোত্তম সেবা নিশ্চিত করতে হবে।পার্বত্য অঞ্চলের শুভ্র মেঘ, সুন্দরবনের সবুজ এবং রাজধানীর আকাশে বাংলাদেশ বিমান বাহিনীর ইউরোফাইটার গর্জে বেড়াক।১৫ বছরের অভিজ্ঞতা সম্পন্ন অ্যাশ রহমান দ্য বাংলাদেশ ডিফেন্স অ্যানালিস্টের এভিয়েশন এবং ডিফেন্স ইন্ডাস্ট্রির বিশেষজ্ঞদের একটি দলের নেতৃত্ব দিচ্ছেন।","",""
"1632474348-947","https://bangla.dhakatribune.com/","মতামত","https://bangla.dhakatribune.com/articles/opinion","একটি বিজ্ঞানমনস্ক প্রজন্ম গড়ার প্রচেষ্টায়...","https://bangla.dhakatribune.com/opinion/2021/02/24/32223","একটি জাতির ভবিষ্যৎ উন্নতি ও প্রগতি বহুলাংশে নির্ভর করে এর ভবিষ্যৎ প্রজন্ম - কিশোর-তরুণেরা কীভাবে গড়ে উঠছে তার উপর
একটি জাতির সবচেয়ে বড় সম্পদ কী? কোথায় নিহিত এর শক্তিমত্তার সবচেয়ে বড় আধার? জাতি কি সামনে এগুবে না পিছিয়ে পড়ে হামাগুড়ি দিতে থাকবে তার নিয়ামকই বা কী? এর প্রাকৃতিক ও খনিজ সম্পদ? ভূমির উর্বরতা? অর্থের যোগান? সমর সম্ভার? সন্দেহ নেই, এর সব কটিই গুরুত্বপূর্ণ হতে পারে। তবে, মনে হয়, এগুলোর চেয়েও বেশি গুরুত্বপূর্ণ এর মানব সম্পদ--একটি দক্ষ, শিক্ষিত ও সুশৃঙ্খল জনগোষ্ঠী, যারা দেশ ও জাতির প্রয়োজনে নিজেদের সর্বস্ব নিংড়ে দিতে সদা প্রস্তুত। একটি জাতির ভবিষ্যৎ উন্নতি ও প্রগতি বহুলাংশে নির্ভর করে এর ভবিষ্যৎ প্রজন্ম - কিশোর-তরুণেরা কিভাবে গড়ে উঠছে তার উপর। একটি দূরদর্শী জাতি এ কারণে তাদের তরুণ প্রজন্মকে ভবিষ্যতের চাহিদার সাথে তাল মিলিয়ে দক্ষ ও সুশিক্ষিত করে গড়ে তোলার উপর সর্বোচ্চ গুরুত্ব আরোপ করে। আপনি একটু ক্ষুদ্র পরিসরে ভাবুন। একটি হতদরিদ্র পরিবারের ছেলে-মেয়েরা যখন কঠোর পরিশ্রমের মাধ্যমে সুশিক্ষিত হয়ে  সমাজে আলো ছড়াতে শুরু করে, এক প্রজন্ম আগেও যারা চারিদিকে অর্থ-বিত্তে প্রবল প্রতিপত্তিশীল ছিল তাঁরা কেমন যেন এদের সামনে ছায়া হয়ে যায়। একইভাবে একটি জাতি যদি তার তরুণ প্রজন্মকে শিক্ষিত ও দক্ষ করে গড়ে তুলতে পারে, এক প্রজন্মের ব্যবধানেই আপনি হয়তো একটি যাদুকরী পরিবর্তনের দেখা পেতে পারেন। বিপরীতে, একটি জাতি যখন বিত্ত-বৈভবে বিভোর হয়ে বিলাস-ব্যসনে গা ভাসিয়ে দেয়, এর তরুণ-যুবারা পরিশ্রম-বিমুখ হয়ে পড়ে, শিক্ষা-দীক্ষায় পিছিয়ে পড়ে, তাদের মধ্যে অদক্ষতার পাশাপাশি বিভিন্ন নৈতিক বিচ্যুতিও দেখা দেয়, সমাজে নানাবিধ অস্থিরতা ও বিশৃঙ্খলার সৃষ্টি হয়। ফলে, উন্নতি-প্রগতির শিখরে উড্ডয়মান একটি জাতিকে দু-এক প্রজন্মের ব্যবধানেই হয়তো ভূতলে পতিত হতে দেখতে পারেন। এটি স্রেফ তত্ত্বের কচকচানি নয়, পৃথিবীর ইতিহাস এরকম বহু উত্থান-পতনের সাক্ষী।তরুণরাই একটি জাতির মূল সম্পদ। এদের মধ্যে থাকে তীব্র অনুসন্ধিৎসা ও অদম্য কর্মস্পৃহা, কিছু একটা করার জন্য সদা অস্থিরতা ও আকুলি-বিকুলি। তাদের এই মনোদৈহিক চাহিদাকে আপনি কিভাবে মেটাবেন, তার উপর নির্ভর করবে তাদের মধ্যে যে প্রতিভা ও কর্মশক্তি নিহিত রয়েছে তা কোন খাতে প্রবাহিত হবে। শৈশব পেরিয়ে যখন কৈশোরে পৌঁছে, তারুণ্যে পদার্পণ করে, চারিদিকে অনেক কিছুই তাদের হাতছানি দেয়, কাছে টেনে নিতে চায়। পরিবার ও শ্রেণীকক্ষের বাইরেও বিশাল এক জগতের সাথে তাদের নিরন্তর মিথস্ক্রিয়া ঘটে। এখানে তাদের যেমন নিত্য-নতুন অনেক কিছু শেখার সুযোগ হয়, অভিজ্ঞতার অভাবে ও এডভেঞ্চারাস এটিচ্যুডের কারণে যে কোন মুহুর্তে ভুল পথে পা বাড়ানোর আশংকাও থেকে যায়।এ অবস্থায় কিশোর-তরুণদের এই মনোদৈহিক চাহিদার যোগানে এবং বিপথগামী হওয়া থেকে সুরক্ষা দানে প্রয়োজন তাদের বিভিন্ন রকম সৃষ্টিশীল ও গঠনমূলক কর্মকান্ডে ব্যাপৃত করা। এতে করে তারা তাদের সমবয়সীদের পাশাপাশি সিনিয়র-জুনিয়রদের সাথে মেশার সুযোগ পায়, সামষ্টিক পরিসরে কাজ করার মধ্য দিয়ে তাদের মধ্যে ভবিষ্যতে কাজ করার উপযোগী দক্ষতা ও নেতৃত্ব গুণের বিকাশ ঘটে এবং সর্বোপরি সমাজ-বিরোধী কর্মকান্ডে জড়িয়ে পড়ার সম্ভাবনা কমে যায়। পাড়া-মহল্লায় ও শিক্ষা প্রতিষ্ঠানে বিভিন্ন সামাজিক ও সাংস্কৃতিক সংগঠন কিশোর-তরুণদের এ ধরণের কর্মকান্ডে ব্যাপৃত রাখতে গুরুত্বপূর্ণ ভূমিকা পালন করতে পারে। মানব সভ্যতা আজ যে পর্যায়ে উপনীত হয়েছে তাতে মূল ভূমিকা রেখেছে বিগত কয়েক শতকে বিজ্ঞানের বিস্ময়কর সব আবিষ্কার। বিজ্ঞানের কল্যাণে কৃষি ও শিল্পে বৈপ্লবিক পরিবর্তন এসেছে। শত-সহস্র বছর ধরে মানুষ যে সব রোগ-ব্যাধির কাছে অসহায় ছিল, তার অনেকগুলোই আজ মানুষের নিয়ন্ত্রণে। মানুষের বিচরণ আজ কেবল ভূপৃষ্ঠে সীমাবদ্ধ নয়। সমুদ্রের তলদেশ কিংবা মহাবিশ্বের অসীম শূন্যতা সবখানেই মানুষ চষে বেড়াচ্ছে। তবে, দুর্ভাগ্যজনক হলেও সত্যি, বিজ্ঞান ও প্রযুক্তির এ মহাবিস্ফোরণে আমাদের মতো বহু জাতি নিতান্তই দর্শক মাত্র। আমরা চাতক পাখির মতো চেয়ে থাকি, ওরা কখন কী আবিষ্কার করবে আর আমরা তার এঁটো-জুটো কিছু পাব। বিজ্ঞানের এ যুগে একটি জাতি বিজ্ঞান ও প্রযুক্তিতে এগিয়ে যেতে না পারলে তার ভাগ্যাকাশে পরিবর্তন আসার সম্ভাবনা সুদূর পরাহত। যে প্রশ্নটি অনেকের মনে আসবে, জাতি হিসেবে কি আমাদের সামর্থ্যে ঘাটতি রয়েছে? ১৬-১৭ কোটি মানুষের এ বিশাল জনগোষ্ঠীতে মেধার কি এতই আকাল? তা তো হওয়ার কথা নয়। আসলে, প্রয়োজন আমাদের এটিচ্যুডে পরিবর্তন--প্রয়োজন এমন একটি প্রজন্ম গড়ে তোলা যারা হবে বিজ্ঞান চর্চায় নিবেদিত, আত্মোৎসর্গীকৃত।দেশের বিভিন্ন শিক্ষা প্রতিষ্ঠানে প্রতিষ্ঠিত বিজ্ঞান ক্লাবসমূহ বিভিন্ন কর্মসূচির মাধ্যমে শিক্ষার্থীদের বিজ্ঞান মনস্ক করতে গুরুত্বপূর্ণ ভূমিকা রাখছে। এক্ষেত্রে জাহাঙ্গীরনগর বিশ্ববিদ্যালয় বিজ্ঞান ক্লাব একটি অনন্য ভূমিকা পালন করে আসছে। দেশের বৃহত্তম ক্যাম্পাস-ভিত্তিক এই বিজ্ঞান ক্লাবের বর্তমানে তিন শতাধিক সক্রিয় সদস্য রয়েছে। ৪৬ সদস্যের একটি কার্যকরী পরিষদ ক্লাবের সামগ্রিক কর্মকাণ্ডের সমন্বয় সাধন করে। প্রতি মাসে একবার সাধারণ সদস্যগণ এবং প্রয়োজন অনুযায়ী কার্যকরী পরিষদ সভায় মিলিত হন। তাছাড়া, তাদের প্রয়োজনীয় পরামর্শ ও নির্দেশনা দিয়ে সহায়তা করার জন্য বিজ্ঞান ও জীববিজ্ঞান অনুষদভূক্ত শিক্ষকদের নিয়ে একটি উপদেষ্টা পরিষদ রয়েছে। পদাধিকার বলে বিশ্ববিদ্যালয়ের মাননীয় উপাচার্য এ সংগঠনের প্রধান পৃষ্ঠপোষক হয়ে থাকেন। বিশ্ববিদ্যালয়ের ছাত্র-শিক্ষক কেন্দ্রে ক্লাবের একটি কার্যালয় রয়েছে, যেখান  থেকে এর সামগ্রিক কর্মকাণ্ড পরিচালিত হয়। ২০০৫ সালে প্রতিষ্ঠার পর থেকে এ সংগঠনটি বছরব্যাপী বিজ্ঞানভিত্তিক নানাবিধ কর্মসূচির মাধ্যমে ছাত্র-ছাত্রীদের বিজ্ঞান চর্চায় উৎসাহ ও অনুপ্রেরণা যুগিয়ে আসছে। এসব কর্মসূচির মধ্যে রয়েছে ম্যাথ অলিম্পয়াড, সায়েন্স ফেস্টিভ্যাল, সায়েন্টিফিক ওয়ার্কশপ, সায়েন্স ট্যুর, কুইজ কম্পিটিশন, সায়েন্টিফিক টকিং ইত্যাদি। এছাড়া এ ক্লাবের নিউক্লিয়াস নামে একটি নিয়মিত বার্ষিক প্রকাশনা রয়েছে। সমসাময়িক বিজ্ঞানভিত্তিক বিষয়াবলী নিয়ে মাঝে মাঝে অরবিট নামে আরও একটি ম্যাগাজিন প্রকাশিত হয়। একদিকে যেমন বিজ্ঞান ও জীববিজ্ঞান অনুষদের শিক্ষকমন্ডলী এ সংগঠন পরিচালনায় নিয়মিত নির্দেশনা ও পরামর্শ দিয়ে আসছেন,  অন্যদিকে প্রতি বছর ম্যাথ অলিম্পিয়াড ও বিজ্ঞান মেলার মতো অনুষ্ঠানমালার মাধ্যমে স্কুল-কলেজ এবং অন্যান্য বিশ্ববিদ্যালয়ের শিক্ষার্থীদের সাথে সংগঠনটি একটি যোগসূত্র স্থাপন করে আসছে। এছাড়াও প্রতি বছর সংগঠনটি এ দেশে বিজ্ঞানে অবদান রাখার জন্য কৃতী ব্যক্তিদের সম্মাননা দিয়ে থাকে। এ সব কাজের স্বীকৃতি স্বরূপ ২০১৮ সালে সংগঠনটি জাতীয় বিজ্ঞান ও প্রযুক্তি জাদুঘরের নিবন্ধন লাভ করে। বর্তমানে ক্লাবটি বিজ্ঞান ও প্রযুক্তি মন্ত্রণালয়ের তালিকাভুক্ত ১৫৭টি সংগঠনের মধ্যে সবচেয়ে বেশি অনুদান লাভ করছে। আগামী মাসের ১ম সপ্তাহে প্রতি বছরকার মতো ক্লাবের আয়োজনে অনুষ্ঠিত হতে যাচ্ছে গণিত অলিম্পিয়াড। দেশের অন্যতম শীর্ষ টেকনোলজি ফার্ম নিউরাল সেমিকন্ডাক্টর লিমিটেড অনলাইনে অলিম্পিয়াডের পরীক্ষা পরিচালনা এবং এজন্যে প্রয়োজনীয় অর্থ সংস্থানের দায়িত্ব গ্রহণ করেছে। আশা করা হচ্ছে, এবারও স্কুল-কলেজের বিপুল সংখ্যক শিক্ষার্থী ম্যাথ অলিম্পিয়াডে অংশগ্রহণ করবে।এ দেশে বিজ্ঞান চর্চায় তরুণ প্রজন্মকে উৎসাহিত করতে জাহাঙ্গীরনগর বিশ্ববিদ্যালয় বিজ্ঞান ক্লাব যে পথ দেখাচ্ছে, সেটা অনুসরণীয়। তবে, সময়ের নিরিখে এ কার্যক্রম কিভাবে আরও আধুনিকায়ন করা যায় তা নিয়মিত পর্যালোচনা করা দরকার। দেশের বিভিন্ন জায়গায় প্রতিষ্ঠিত বিজ্ঞান ক্লাবসমূহকে নিয়ে একটি নেটওয়ার্ক গড়ে তুলে বিজ্ঞান চর্চায় তরুণদের উৎসাহিত করার এ কার্যক্রম আরও জোরদার করা যায় কিনা তা বিবেচনা করা যেতে পারে। তাছাড়া বহির্বিশ্বের খ্যাতনামা বিজ্ঞান ক্লাব সমূহের সাথেও যোগাযোগ স্থাপনের চেষ্টা করা যেতে পারে। এভাবে, আগামী দিনগুলোতে জাহাঙ্গীরনগর বিশ্ববিদ্যালয় বিজ্ঞান ক্লাবের কর্মকাণ্ড আরও বেগবান হবে এ প্রত্যাশা রইল।ড. মুহম্মদ দিদারে আলম মুহসিন, অধ্যাপক, ফার্মেসি বিভাগ, জাবি ও উপদেষ্টা, জাহাঙ্গীরনগর বিশ্ববিদ্যালয় বিজ্ঞান ক্লাব(নিবন্ধটি রচনায় বিভিন্ন তথ্য-উপাত্ত দিয়ে জাহাঙ্গীরনগর বিশ্ববিদ্যালয় বিজ্ঞান ক্লাবের বর্তমান সভাপতি তারেক আজিজ আমাকে সহযোগিতা করেন।)","3","https://bangla.dhakatribune.com/articles/opinion/page/3"
"1632474481-973","https://bangla.dhakatribune.com/","মতামত","https://bangla.dhakatribune.com/articles/opinion","‘৭১-এ আজকের এই দিনে....","https://bangla.dhakatribune.com/opinion/2020/12/16/30185","‘বঙ্গবন্ধু ১৯৭৪ সালে পাকিস্তানে অনুষ্ঠিত ওআইসি সম্মেলনে অংশগ্রহণ করে বন্ধুত্বের হাত বাড়িয়ে দিয়েছিলেন। কিন্তু, পাকিস্তানিরা ‘৭১-এ ভূভাগের জনতার উপর যে চন্ডনীতি চালিয়েছিল, সে জন্য কী তাদের মধ্যে কোনোরূপ অনুশোচনা জেগেছে?’
১৬ ডিসেম্বর। বিজয় দিবস। ১৭৫৭ সালে পলাশীর আম্রকাননে বাংলার স্বাধীনতা সূর্য অস্তমিত হওয়ার মধ্য দিয়ে বাঙ্গালী জাতির জীবনে যে ঘোর অমানিশার সূচনা হয়েছিল, তার অবসান হয়েছিল আজ থেকে ৪৯ বছর আগে ১৯৭১ সালে আজকের এই দিনে। একজন নেমকহারাম, ক্ষমতালোভী ও উচ্চাভিলাষী মীর জাফর আলী খান আর তার দোসরদের বেইমানি এই জাতির ললাটে লিখে দিয়েছিল দুই শতাধিক বছরের জন্য গোলামীর জিন্দেগি। স্বাধীনতা হারিয়ে দু’শতাধিক বছর ধুঁকে ধুঁকে এ জাতিকে বুঝতে হয়েছিল স্বাধীনতার মূল্য। প্রতি বছর ১৬ ডিসেম্বর দিনটি এ জাতির জীবনে ফিরে আসে, আর নতুন করে স্মরণ করিয়ে দেয় স্বাধীনতা নামের অমূল্য রত্ন একবার হারালে ফিরে পাওয়া কত কঠিন।ঐতিহাসিকভাবে গাঙ্গেয় বদ্বীপের এ জনগোষ্ঠী বরাবর স্বাধীনচেতা ছিল। পলাশীর যুদ্ধের ইংরেজদের হাতে নবাব সিরাজউদ্দৌলার পরাজয়ের আগ পর্যন্ত ইতিহাসের বিভিন্ন অধ্যায়ে বেশিরভাগ সময়ে স্বাধীন রাজা-বাদশাহ কিংবা জমিদার-নবাবগণ এ অঞ্চল শাসন করেছেন। এদের অনেকেই হয়তো বিদেশি বংশোদ্ভূত ছিলেন, কিন্তু এ দেশটাকেই নিজেদের দেশ করে নিয়েছিলেন। ব্রিটিশ শাসনের আগে এটি কখনও কোনো সাম্রাজ্যবাদী শক্তির উপনিবেশে পরিণত হয়নি। ভারতবর্ষে মুঘলদের প্রতাপ যখন মধ্য গগণে, তখন এ অঞ্চল বিস্তৃত মুঘল সাম্রাজ্যের অংশে পরিণত হয়েছিল বটে; কিন্তু মুঘল সম্রাটের প্রতিনিধিরাও এ অঞ্চলে সুশাসন প্রতিষ্ঠা এবং এর সমৃদ্ধির জন্য কাজ করে গেছেন, একে পররাজ্য বিবেচনা করে ব্রিটিশ ঔপনিবেশিকদের মত শোষণ করে দিল্লির কোষাগার স্ফীত করার চেষ্টা করেননি।১৭৫৭ সালে বাংলার শেষ স্বাধীন নবাব সিরাজউদ্দৌলার বাহিনীকে ইংরেজ বেনিয়ারা যখন নবাবের প্রধান সেনাপতি মীর জাফর আলী খান তার দোসরদের যোগসাজশে একরকম বিনা যুদ্ধে পরাস্ত করে, তখনও ষড়যন্ত্রকারীরা ঘুর্ণাক্ষরেও বুঝতে পারেননি, কী এক গভীর অমানিশায় এ দেশ, এ জাতির ভাগ্যাকাশ ছেয়ে যাচ্ছে। ইস্ট ইন্ডিয়া কোম্পানির শিখন্ডি হিসেবে মসনদে বসে নবাব মীর জাফর আলী খান যখন বুঝতে শুরু করলেন, তখন অনেক দেরি হয়ে গেছে। ইংরেজরা তাকে সরিয়ে নিজেদের সুবিধে হবে ভেবে তদীয় জামাতা মীর কাসিমকে মসনদে বসায়। স্বাধীনচেতা মীর কাসিমের বিলম্বিত বোধোদয় যখন বক্সারে প্রতিরোধ যুদ্ধে রূপ নেয়, কুচক্রী ইংরেজরা এরি মধ্যে শক্ত ভিতের উপর দাঁড়িয়ে গেছে, ফলে পরাজয় অবধারিত ছিল। মীর জাফর আলী খান আবারও মসনদে বসেছিলেন, তবে অনেকটাই ভৃত্যবৎ। তার বাড়ির ভগ্নপ্রায় প্রধান ফটক “নিমক হারাম দেউড়ি” হিসেবে পরিচিত হয়ে আছে। সেকালে ক্ষমতা দখলে রাজ-রাজড়াদের প্রাসাদ ষড়যন্ত্র কোনো অভিনব ব্যাপার ছিল না। মীর জাফর আলী খানদের বেইমানি ইতিহাসে বিশেষ গুরুত্বপূর্ণ হয়ে উঠার কারণ, এর মধ্য দিয়ে শুধু বাংলা নয়, পুরো ভারতবর্ষের পরাধীনতার বীজ বপিত হয়েছিল।তবে, এ জাতি পরাধীনতাকে কখনই সহজে মেনে নেয়নি। কখনও পরাধীন হলেও যখনই সুযোগ এসেছে, বিদ্রোহ করেছে। মাথা উঁচু করে দাঁড়ানোর চেষ্টা করেছে। আঠারো শতকের শেষের দিকে ফকির-সন্যাসী বিদ্রোহ, উনিশ শতকের প্রথম ভাগেতিতুমীরের বাঁশের কেল্লা আন্দোলন ও হাজী শরীয়তুল্লাহর ফরায়েজী আন্দোলন, ১৮৫৫ সালের সাঁওতাল বিদ্রোহ, ১৮৫৭ সালের সিপাহী বিদ্রোহ, বিশ শতকের শুরুতে খিলাফত ও অসহযোগ আন্দোলন - এসবই এ  জনগোষ্ঠীর ঔপনিবেশিক শক্তির প্রতি তাদের ধূমায়িত অসন্তোষ ও স্বাধীনতার স্পৃহাকে বারে বারে পাদ-প্রদীপের আলোয় তুলে ধরেছে। হয়তোবা সফলতা আসেনি, কিন্তু জনতার মননে আত্ম-নিয়ন্ত্রণাধিকার ও স্বাধীনতার স্পৃহাকে প্রজন্ম থেকে প্রজন্মান্তরে প্রজ্জলিত রাখতে এসব আন্দোলন-সংগ্রাম ঐতিহাসিক ভূমিকা রেখে গেছে। ব্রিটিশ বিরোধী স্বাধীনতা আন্দোলনে মুসলমানদের জন্য স্বতন্ত্র আবাসভূমি আদায়ে নেতৃত্ব দানকারী সংগঠন “নিখিল ভারত মুসলিম লীগ”-এর যাত্রা শুরু হয়েছিল এখান থেকেই ১৯০৬ সালে নওয়াব স্যার সলিমুল্লাহর নেতৃত্বে। পরবর্তীতে এ সংগঠন মুসলমানদের জন্য স্বতন্ত্র আবাসভূমির দাবি জানিয়ে ১৯৪০ সালে লাহোরে যে ঐতিহাসিক প্রস্তাব গ্রহণ করে সেটাও উত্থাপন করেছিলেন, এ জনপদের আরেক কৃতি সন্তান শেরে বাংলা একে ফজলুল হক। শুধু কি তাই? ১৯৩৭ সালের নির্বাচনে অন্যান্য মুসলিম সংখ্যাগরিষ্ঠ প্রদেশসমূহে যখন মুসলিম লীগ তেমন একটা সাড়া জাগাতে ব্যর্থ হয়, তখনও বাংলায় উল্লেখযোগ্য সাফল্য অর্জন করে। ১৯৪৬ সালের নির্বাচন- যা কিনা পাকিস্তান আন্দোলনের জন্য সিদ্ধান্তকারী ভূমিকা রেখেছিল, তাতে বাংলায় মুসলিম লীগ হোসেন শহীদ সোহরাওয়ার্দীর নেতৃত্বে মুসলমানদের জন্য সংরক্ষিত ১২১টি আসনের মধ্যে ১১৪টিতে জিতে বিস্ময়কর সাফল্যের স্বাক্ষর রাখে। মোট কথা, এ তল্লাটের লড়াকু জনগোষ্ঠীর আপোষহীন ভূমিকা মুসলমানদের জন্য স্বতন্ত্র আবাসভূমি প্রতিষ্ঠার সেদিনকার আন্দোলনে মূল চালিকাশক্তি হিসেবে কাজ করেছিল।যে পাকিস্তান অর্জনে বলতে গেলে কান্ডারির ভূমিকা পালন করেছিল, তা থেকে বেরিয়ে আসার মতো কঠিন সিদ্ধান্ত কেন  নিতে হয়েছিল এ জনপদকে? ব্রিটিশ শাসনের অবসানে পাকিস্তানের কাঠামোর মধ্যে একটি স্বতন্ত্র ভূখণ্ড পেলেও এ অঞ্চলের জনগোষ্ঠী দ্রুত বুঝতে পারল, তাদের প্রত্যাশিত স্বাধীনতা এখনও আসেনি।  জাতিগত স্বাতন্ত্র্য ও কৃষ্টি-কালচারের প্রতি অবজ্ঞা, রাজনৈতিক-অর্থনৈতিক বৈষম্য, বিশেষ করে উচ্চাভিলাষী সমরনায়কদের হস্তক্ষেপে বারবার গণতন্ত্রের হোঁচট খাওয়ার পরিণতিতে দিনের পর দিন পূর্ব পশ্চিমের ব্যবধান বাড়তে থাকে। ‘৫২-এর ভাষা আন্দোলনের মধ্য দিয়ে যে যাত্রা শুরু হয়েছিল, ‘৬০-এর দশকে বঙ্গবন্ধুর ৬-দফা আন্দোলনে তা চূড়ান্ত রূপ লাভ করে। ‘৭০-এর নির্বাচন হয়ে দাঁড়িয়েছিল এ জনপদের রাজনৈতিক ও অর্থনৈতিক মুক্তির লক্ষ্যে বঙ্গবন্ধুর ঘোষিত কর্মসূচির উপর এক ধরনের রেফারেন্ডাম, যেখানে গণরায় তার পক্ষে এসেছিল। নির্বাচনের ফলাফল বলে দিচ্ছিল, পূর্ব ও পশ্চিম অনানুষ্ঠানিকভাবে বিচ্ছিন্ন হয়ে গেছে। তারপরও বঙ্গবন্ধু শান্তিপূর্ণ সমাধানের চেষ্টা চালিয়ে যান। কিন্তু, পশ্চিম পাকিস্তানে সংখ্যাগরিষ্ঠতা অর্জনকারী জুলফিকার আলী ভুট্টোর হঠকারিতা, গণরায় মেনে নিতে অস্বীকৃতি, তার পক্ষ নিয়ে বঙ্গবন্ধুর নিকট ক্ষমতা হস্তান্তরের পরিবর্তে সামরিক সরকার কর্তৃক ‘৭১-এর ২৫শে মার্চের কালো রাতে তাকে উল্টো গ্রেফতার এবং এ তল্লাটের শান্তিপ্রিয় ছাত্র-জনতার উপর পাক বাহিনীর ক্র্যাক-ডাউন এতদঞ্চলের স্বাধীনতাকে অনিবার্য করে তুলে।বঙ্গবন্ধু এরকম আশঙ্কা থেকে তার ৭ই মার্চের ভাষণে আগেই নির্দেশনা দিয়ে রেখেছিলেন। কাজেই স্বাধীনতার ঘোষণা দিয়ে দেশের মুক্তির জন্যে সশস্ত্র যুদ্ধে ঝাঁপিয়ে পড়ার সিদ্ধান্ত নিতে এদেশের জনগণের বেগ পেতে হয়নি। দেশের বিভিন্ন বাহিনীতে কর্মরত বাঙ্গালী সদস্যরাও বিদ্রোহ করে দ্রুত জনতার কাতারে শামিল হন। অসংখ্য শহীদের প্রাণ ও মা-বোনের ইজ্জতের বিনিময়ে ৯ মাসের রক্তক্ষয়ী যুদ্ধে অমিত-বিক্রম পাক বাহিনীকে পরাস্ত করে অবশেষে বিজয় ছিনিয়ে আনে বাংলার দামাল ছেলেরা। স্বাধীনতার ঘোষণা দিয়ে হানাদার বাহিনীকে যুদ্বের ময়দানে আত্মসমর্পণে বাধ্য করে বিজয় তুলে নেওয়ার এমন ঘটনা পৃথিবী এই প্রথম প্রত্যক্ষ করল। এ এক অনন্য ইতিহাস। এ যুদ্ধে হানাদার বাহিনীর পরাজয় অনিবার্য ছিল, কারণ তারা একটি মুক্তির স্বপ্নে বিভোর ঐক্যবদ্ধ জাতির বিরুদ্ধে যুদ্ধে লিপ্ত হয়েছিল। মুক্তি ও বিজয়ের আনন্দ মানুষকে সব দুঃখ-কষ্ট ভুলিয়ে দেয়। আমরাও প্রতি বছর ১৬ই ডিসেম্বর আনন্দে উদ্বেলিত হয়ে উঠি, কিন্তু এর পেছনে দীর্ঘ সংগ্রামের কষ্ট ও বেদনার যে গভীর ক্ষত লুকিয়ে আছে, তা কি কখনও মুছে যাবে?এ বিজয় হয়তো অত সহজ হত না, যদি না সেদিন ভারতের মতো একটি বৃহৎ প্রতিবেশী অকাতরে আমাদের সাহায্যে এগিয়ে আসত। শরণার্থীদের আশ্রয় দিয়ে, মুক্তিযোদ্ধাদের অস্ত্র ও প্রশিক্ষণ দিয়ে, বিশ্বময় আমাদের পক্ষে জনমত গঠন করে এবং যুদ্ধের চূড়ান্ত পর্যায়ে প্রত্যক্ষভাবে অংশগ্রহণ করে, সেদিন ভারত আমাদের পক্ষে যে অনন্য সাধারণ ভূমিকা রেখেছিল, তার তুলনা সত্যিই বিরল। সৌদি আরব, মার্কিন যুক্তরাষ্ট্র ও চায়নার মতো সেদিন যারা আমাদের বিরুদ্ধে অবস্থান নিয়েছিল, তাদের অনেকেই আজ আমাদের বন্ধু। এটা বঙ্গবন্ধুর উদারতা ও ‘সকলের সাথে বন্ধুত্ব, কারও সাথে শত্রুতা নয়’ - নীতির ফসল। কিন্তু, পাকিস্তান? বঙ্গবন্ধু ১৯৭৪ সালে পাকিস্তানে অনুষ্ঠিত ওআইসি সম্মেলনে অংশগ্রহণ করে বন্ধুত্বের হাত বাড়িয়ে দিয়েছিলেন। কিন্তু, পাকিস্তানিরা ‘৭১-এ ভূভাগের জনতার উপর যে চন্ডনীতি চালিয়েছিল, সে জন্য কী তাদের মধ্যে কোনোরূপ অনুশোচনা জেগেছে?ড. মুহম্মদ দিদারে আলম মুহসিন, অধ্যাপক, ফার্মেসি বিভাগ, জাহাঙ্গীরনগর বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","4","https://bangla.dhakatribune.com/articles/opinion/page/4"
"1632475025-1054","https://bangla.dhakatribune.com/","মতামত","https://bangla.dhakatribune.com/articles/opinion","মতামত : বিএনপির করণীয় কি?","https://bangla.dhakatribune.com/opinion/2018/11/11/4569","বিএনপির অবস্থা যে অতি করুণ তা ব্যাখ্যা করার অপেক্ষা রাখে না। এইসব রাজনৈতিক এজেন্ডা নিয়ে টিকে থাকতে পারবে না। টিকে থাকতে হলে প্রয়োজন পুরানো নেতৃত্ব সম্পূর্ণ সরিয়ে দিয়ে তরুণদের নেতৃত্বে নিয়ে আশা আর সংগঠনকে সম্পূর্ণ ঢেলে সাজানো।
নির্বাচন কমিশনের তফসিল ঘোষণা করার পর সবগুলো পত্রিকার অনলাইন সংস্করণ পড়েও বিএনপি নির্বাচনে যাবে কিনা কোনোভাবেই স্পষ্ট হলো না। শুধু বোঝা গেছে, বিএনপি সহ ঐক্যফ্রন্টের নেতারা তাড়াহুড়া করে তফসিল ঘোষণা করায়   সন্তুষ্ট নন. সন্তুষ্ট না হলেও কি তারা কি করবেন, তা জানতে  খুবই আগ্রহী। ঐক্যফ্রন্টের রাজশাহীর সমাবেশের বক্তব্য থেকেও নির্বাচনে অংশগ্রহণ প্রশ্নে আমাদের কাছে কিছু পরিষ্কার হলো না. তবে বোঝা গেলো, বিএনপি আন্দোলন করবে আর আন্দোলনের মাধ্যমে দাবি আদায় করবে।ডেইলি স্টারে পড়লাম, বিএনপি নেত্রী খালেদা জিয়া নির্বাচনে অংশ গ্রহণের পক্ষে সম্মতি দিয়েছে। অন্যদিকে নির্বাচন কমিশন কোন কোন দল জোটের মাধ্যমে নির্বাচনে যাবে তিন দিনের মধ্যে জানাতে বলেছে। আন্দোলনের মাধ্যমে বিএনপি দাবি আদায় করার ক্ষমতা এই মুহূর্তে নেই। এই নির্বাচনে অংশ গ্রহণ না করলে বিএনপির অস্তিত্ত্ব বিলুপ্ত হবে তাতে কোনো সন্দেহ নেই। বিএনপি এমনিতে গত নির্বাচনে অংশগ্রহণ না করে মারাত্মকভাবে সংকুচিত। এবার নির্বাচনে অংশগ্রহণ না করলে দলটি বিলুপ্তি ঠেকানো  যাবে না। গণতন্ত্রমনা কারোরই কাম্য নয়। সংসদে একাধিক রাজনৈতিক দলের আলোচনা ও বিতর্কের মাধ্যমে গণতন্ত্র বিকাশ লাভ করে। সব গণতান্ত্রিক দেশে কমপক্ষে দুটি বড় রাজনৈতিক দল থাকে। আমাদের সাধারণ নাগকরিকদেরও কাম্য সংসদে সরকারি দল ছাড়াও অনেক দলের প্রতিনিধিত্ব থাকুক।বিএনপি এখন রাজনৈতিক দেউলিয়াত্বের দ্বারপ্রান্তে পৌঁছেছে । বিএনপি যদি কোনো কোম্পানি হতো, এমন অবস্থায় দেউলিয়া বা bankrupt ঘোষণা করা লাগতো। তবে রাজনৈতিক দলের ক্ষেত্রেও এমন হয়। অনেক সময় রাজনৈতিক দলগুলোর বিএনপির মতো খারাপ অবস্থা হলে, তারা গোটা দলকে ঢেলে সাজায়, এমনকি দলটি নতুন নামে ও লক্ষ্য নিয়ে আত্মপ্রকাশ করে। ইউরোপ এমন উদাহরণ অনেক আছে।বিএনপির অবস্থা যে অতি করুণ তা ব্যাখ্যা করার অপেক্ষা রাখে না। এইসব রাজনৈতিক এজেন্ডা নিয়ে টিকে থাকতে পারবে না। টিকে থাকতে হলে প্রয়োজন পুরানো নেতৃত্ব সম্পূর্ণ সরিয়ে দিয়ে তরুণদের নেতৃত্বে নিয়ে আশা আর সংগঠনকে সম্পূর্ণ ঢেলে সাজানো।এই ব্যাপক পরিবর্তন নির্বাচন পরবর্তী কালের ভাবনা হতে পারে। নির্বাচনের তারিখ ও নির্বাচনকালীন সরকার যেমনি হোক না কেন, নির্বাচনে অংশগ্রহণ না করলে আম ও ছালা কোনোটাই বাঁচবে না। সংসদে ২৫/৩০টি বা যেকটাই আসন পাক না কেন তা নাই মামার চেয়ে কানা মামার চেয়ে ভালো। সংসদে অন্ততঃ কিছু বলার সুযোগ থাকে। ভাগ্য ভালো হলে হয়তো বিএনপি প্রধান বিরোধী দল হিসেবেও স্বীকৃত হতে পারে। গত ১০ বছরে বিএনপির রাজনীতি দেখে ভালোভাবে বোঝা যায়, বিএনপির রাজনৈতিক বিচক্ষণতা একেবারেই নেই। তাদের নেতারা বক্তৃতা করতে পারে কিন্তু রাজনৈতিক প্রজ্ঞা নেই। বর্তমান যুগে জ্বালাও পোড়াও রাজনীতি চলে না। আধুনিক রাজনীতি অর্থনীতি, সমাজ ও প্রযুক্তির সঙ্গে সংপৃক্ত। সামাজিক ও অর্থনৈতিক বিষয়গুলোর উপর গবেষণা করতে হয়, জরিপ করতে হয়। মানুষদের মানসিকতা, চাওয়া পাওয়া সম্পর্কে বিজ্ঞান সম্মত জরিপের মাধ্যমে জানতে হয়, জ্ঞান অর্জন করতে হয়। কে কী বললো এইসব কানকথা। বুদ্ধি শুনে বড় বড় সিদ্ধান্ত নিলে দেশের ও ক্ষতি হয়, দলের ক্ষতি হয়।বিএনপি নেতারা রাজনৈতিক কৌশল খাটিয়ে রাজনৈতিক রূপরেখা তৈরি করতে সক্ষম নন। নিজেরা সক্ষম না হলে এমন পরামর্শদাতা সংস্থা নিয়োগ করা উচিত যারা বৈজ্ঞানিক পদ্ধতিতে গবেষণা করে বিএনপির করণীয় সম্পর্কে পরামর্শ দেবেন। মার্কিন যুক্তরাষ্ট্রে সব রাজনৈতিক নেতারা তাদের স্ট্রাটেজিস্ট নিয়োগ করেন। সব ক্ষেত্রে পরামর্শ দাতা নিয়োগ করেন। ভারতের নেতারা বিশেষজ্ঞ পরামর্শদাতা নিয়োগ করেন।এই ধরনের পরামর্শদাতা বা Spin doctor বিএনপির বিশেষ প্রয়োজন। ভালো ডাক্তার ছাড়া বিএনপির রোগ সারবে না।আমি ব্যাবসায়িক পরামর্শক, রাজনৈতিক বিশ্লেষক নই। তবুও বিনিয়োগ সম্পর্কে পরামর্শ দিতে রাজনীতির ঝুঁকির পূর্বাবাস দিতে হয়। এই কারণে বিদ্যমান রাজনৈতিক অবস্থার  ওপর গবেষণা করা লাগে। আমরা বুঝি, বিএনপি ও ঐক্যজোট যেসব আন্দোলনের মাধ্যমে সরকারকে গদিচ্যুত করার হুমকি দেয় তা মোটেও বাস্তবসম্মত নয়। ক্ষমতা না থেকে এমন করতে গেলে কী হয় তার একটা উদাহরণ দেই। কিছু কোম্পানি নিজেদের সামর্থ্য ও মূলধনের অবস্থা না বুঝে যদি বড় বিনিয়োগ করে তখন তরল মূলধনের অভাবে আগেও বাড়তে পারে না। আর এতো বিনিয়োগের লোকসান দিয়ে পিছিয়েও আসতে পারে না। তাদের অবস্থা হয় মাইনকা চিপায় ফেঁসে থাকার মতো। বিএনপি এখন চিপায় ফাঁসা। আন্দোলনের মাধ্যমে সরকার পরিবর্তনের জন্য যে ধরনের আর্থ-সামাজিক অবস্থার সৃষ্টি হতে হয় তা দেশে সামান্যতম বিরাজ করছে না। সমাজবিজ্ঞানের ভাষায়, সরকার ও জনগণের মধ্যে এক ধরণের লিখিত ও অলিখিত চুক্তি থাকে যার অর্থ জনগণ সরকারকে ততদিন মেনে নেয় যতদিন সরকার জনগণকে প্রয়োজনীয় সেবা, কর্মসংস্থান ও আয়ের সুবিধা দিতে পারে। যখন অর্থনৈতিক অবস্থার ধস  নামে ও সরকার জনগণকে  প্রয়োজনীয় সেবা দিতে সক্ষম থাকে না এবং সর্বোপরি দারিদ্র্যের হাহাকার ওঠে তখন, আন্দোলনের মাধ্যমে সরকার পরিবর্তনের পরিস্থিতি সৃষ্টি হয়।বাংলাদেশের অর্থনৈতিক অবস্থা স্মরণকালের ইতিহাসে বর্তমানের চেয়ে ভালো কখনো হয়নি। বেকারত্বের হার এখন সর্বনিম্ন এবং মানুষের এখনকার মতো ক্রয়ক্ষমতা এতো বেশি আগেকখনো ছিল না। গত নির্বাচনের প্রাক্কালে এখনকার তুলনায় কিছুটা আন্দোলনের পরিস্থিতি একটু বেশি ছিল। তখনি আন্দোলন হতে পারেনি, এখন হওয়া তো অসম্ভব।ধর্মঘট করা, বিক্ষোভ করা ও সরকারি সিদ্ধান্তের প্রতিবাদ করা, সব দেশে মানুষের গণতান্ত্রিক অধিকার। এই ধরনের প্রতিবাদ সব গণতান্ত্রিক দেশে হয়। মার্কিন যুক্তরাষ্ট্রে পুলিশের গুলিতে কৃষ্ণাঙ্গ তরুণ মারা যাওয়ায়, ওখানে দেশব্যাপী প্রতিবাদ  হয়েছে। বিতর্কিত গর্ভপাতের আইন নিয়ে আন্দোলন হয়েছে। স্বাস্থ্য বীমার অধিকার নিয়ে আন্দোলন হয়েছে। এমন প্রতিবাদ যুক্তরাজ্যে, ইতালি ও ফ্রান্স সম্প্রতি অনেক দেখা গেছে। প্রতিবেশী ভারতে কৃষিপণ্যের দাম বাড়ানোর কোটি কোটি কৃষক আন্দোলন করেছে। সব আন্দোলন হয় দাবী দাওয়ার ভিত্তিতে, সরকার উচ্ছেদের জন্য নয়.দেশে সম্প্রতি কোটা সংস্কার ও নিরাপদ সড়ক নিয়ে দুটি বড় ধরনের আন্দোলন হয়েছে। এই আন্দোলনগুলোর দাবি সরকারের পদত্যাগ নয়. অবস্থাদৃষ্টিতে মনে হয়েছে, এই জাতীয় আন্দোলনই বিরোধী দলের একমাত্র ভরসা। কোটার বা সড়কের আন্দোলন বাড়তে বাড়তে ভয়াবহরূপ নেবে এবং তা থেকে সরকার পদত্যাগ করতে বাধ্য হবে-এ ধরণের প্রত্যাশা অমূলক।রাজনৈতিক আন্দোলন বিদ্রোহে রূপ নেবে কিনা তা মূলত কয়েকটা বিষয়ের উপর নির্ভর করে: আর্থ-সামাজিক অবস্থা, সরকারের ভিতরের স্থিতিশীলতা, দেশের অভ্যন্তরীণ সংঘাত, বহিঃবিশ্বের হস্তক্ষেপ এবং দুর্নীতি।অর্থনৈতিক সমবৃদ্ধির বিষয় বলার অপেক্ষা রাখে না, শেখ হাসিনা সরকার সম্পূর্ণ স্থিতিশীল। সরকারের মধ্যে কোনো ধরনের অভ্যন্তরীণ কলহ নেই. সরকার প্রধান হিসাবে প্রধানমন্ত্রীর মন্ত্রিসভার উপর সম্পূর্ণ নিয়ন্ত্রণ ও কর্তৃত্ব আছে। সরকারের মধ্যে কোনো ঝামেলা নেই. অভ্যন্তরীণ সংঘাত বলতে ধর্মীয় ও সাম্প্রদায়িক কোন্দল ইত্যাদি বোঝায়। দেশে এ ধরনের কোনো সঙ্কট নেই।আগে বিদেশি পরাশক্তি দেশে অভ্যন্তরীণ ব্যাপারে হস্তক্ষেপ করতো। এ ধরনের প্রবনতা আগের চেয়ে অনেক কম। তাছাড়া সরকার যথেষ্ট সবল। সরকারের বৈদেশিক নীতি স্থিতিশীল। এমতাবস্থায় বিএনপি নেতারা এখনো আন্দোলনের হুংকার কেন দিচ্ছেন বটে বোধগম্য নয়। প্রবাদে আছে “ঢাল নেই, তলোয়ার নেই-নিধিরাম সর্দার। এমন সর্দার দিয়ে কি দেশ উদ্ধার করা সম্ভব? যারা নিজেরা সংগঠিত করতে না পারে, তারা দেশকে সংগঠিত করবে কীভাবে!!অবস্থাদৃষ্টিতে মনে হয়, বিএনপি গায়েবি বা অলৌকিক কিছু কিছু ঘটার প্রতীক্ষায় আছে। ঠিক তীর্থের কাকের মতো। যদি কিছু ঘটে সবকিছু পাল্টে যায়, পাল্টানোর মতো পরিস্থিতি নেই।যা বলতে চেয়েছি তার সসংক্ষিপ্তসার হলো- এই এক মাস সর্বশক্তি দিয়ে নির্বাচনে অংশগ্য গ্রহণ করা উচিত এবং নির্বাচন পরবর্তী সময়ে দলকে ঢেলে সাজাতে হবে।ওবায়দুল করিম খান, বাণিজ্যিক পরামর্শক ও লেখক
প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনও ধরনের দায় নেবে না।","8","https://bangla.dhakatribune.com/articles/opinion/page/8"
"1632474895-1037","https://bangla.dhakatribune.com/","মতামত","https://bangla.dhakatribune.com/articles/opinion","খুলনার নির্বাচন কী বার্তা দিলো","https://bangla.dhakatribune.com/opinion/2018/05/22/162","গত ১৫ মে ২০১৮ খুলনা সিটি করপোরেশনের নির্বাচন হয়ে গেল। নির্বাচন শতাংশে নির্ঝঞ্ঝাট হয়নি। অবশ্য পর্যবেক্ষকরা বলছেন, গণ্ডগোলের মাত্রা ফলাফল উল্টানোর মতো ছিল না। তৃতীয় বিশ্বের প্রত্যেক দেশে, বিশেষ করে স্থানীয় নির্বাচনে, অনুরূপ কিছু ঝামেলা নির্বাচনের দিন হয়েই থাকে। খুলনার নির্বাচনও ব্যতিক্রম ছিল না।
প্রতিদ্বন্দ্বী উভয় প্রার্থী- আওয়ামী লীগের তালুকদার আবদুল খালেক আর বিএনপির নজরুল ইসলাম মঞ্জু শক্তিশালী প্রার্থী ছিলেন। উভয়ের নির্বাচনি প্রচারও ছিল জমজমাট। চোখ ধাঁধানো প্রচারণায় স্থির করা কঠিন ছিল কে জিতবেন নির্বাচনে। আবার অনেককে বলতে শুনেছি খুলনা শহর বিএনপির তালুক। বিএনপিকে হারানো মুশকিল হবে।
চিরদিন কোনও এলাকা কারও তালুক থাকে না। ১৯৭০ সালের আগে এই তালুকের আদি তালুকদার ছিলেন খানে সবুর খান। সত্তরের জাতীয় নির্বাচনে বাঘ মার্কায় নির্বাচন করে তিনি নৌকার প্রার্থীর কাছে হেরেছিলেন। আসলে নির্বাচনে জয়-পরাজয় পরিবেশ পরিস্থিতির ওপর নির্ভর করে। ১৯৭০ সালের নির্বাচনে নৌকার জোয়ার এতই বেগবান ছিল যে খড়কুড়োর মতো অন্য প্রার্থীরা ভেসে গিয়েছিলেন। পিডিপি প্রধান নুরুল আমিন আর চাকমা রাজা ত্রিদিব রায় ছাড়া ওই নির্বাচনে আর কেউ জিতেনি। অবশিষ্ট ১৬২ আসনে আওয়ামী লীগ প্রার্থীরাই জিতে ছিলেন।খুলনার নির্বাচন তো জাতীয় নির্বাচন ছিল না। এটি আঞ্চলিক সিটি করপোরেশন নির্বাচন। সুতরাং এখানে জাতীয় নির্বাচনের কথা বলছি কেন? এখন নির্বাচন হচ্ছে দলীয় প্রতীকের ভিত্তিতে। নৌকা মানেই আওয়ামী লীগ, ধানের শীষ মানেই বিএনপি। জনপ্রিয় দল, জনপ্রিয় মার্কা। তাই এ নির্বাচন আঞ্চলিক পর্যায়ের হলেও জাতীয় পর্যায়ের আমেজ এখানে বিনষ্ট হয়নি। জাতীয় পর্যায়ের নির্বাচনের কথা সে জন্যই আসছে। উভয় দল জাতীয় নির্বাচনের চেয়েও শক্ত হাতে কেসিসি নির্বাচন হ্যান্ডেল করেছে।আওয়ামী লীগ-বিএনপির মধ্যে মেয়র প্রার্থী নিয়ে কোনও অন্তর্কলহ ছিল না। কর্মীরা স্ব-স্ব প্ল্যাটফর্মে ঐক্যবদ্ধ ছিল। তাহলে এখানে জয় পরাজয়ের ডিসাইডিং ফ্যাক্টর কী ছিল? জাতীয় পর্যায়ের ইস্যুগুলোকেই কি ভোটাররা বিবেচনায় নিয়েছিলেন? বিএনপি তাদের চেয়ারপারসন কারাবন্দি নেত্রী খালেদা জিয়ার মুক্তি চেয়েছে, তারেক জিয়ার মামলাকে মিথ্যা মামলা বলে প্রচার করেছে। আবার আওয়ামী লীগ উন্নয়নের ধারা অব্যাহত রাখার কথা বলেছে। তাহলে জাতীয় পর্যায়ের ইস্যু বাকি থাকলো কী! সুতরাং এখন আমরা ধরে নিতে পারি যে খুলনা নির্বাচনে জাতীয় ও আঞ্চলিক দুই ইস্যুকে মাথায় রেখে ভোটাররা ভোট দিয়েছে।তাহলে অ্যান্টি ইনকামবেন্সি ফ্যাক্টর এখানে কাজ করলো না কেন? এটাই দেখার বিষয়। সম্ভবত জাতির উপলব্ধি শক্তিশালী হয়েছে। চিলে কান নিয়ে গেছে বললে এখন আর দৌড়াবে না। হাত দিয়ে দেখবে মাথার সঙ্গে কান আছে কিনা। কোনও দলকে ভোট দিলে মসজিদে উলুধ্বনি হবে- এমন অবাস্তব আবেগের কথা রাজনীতিকে, নির্বাচনকে প্রভাবিত করতে পারবে না। এই উপলব্ধি যতই শক্তিশালী হবে ততই রাজনীতিতে বাস্তবতার প্রতিফলন ঘটবে, ভোটাধিকার প্রয়োগের পরিপক্বতা আসবে। গণতন্ত্র মানেই ৫ বছর পর পর সরকার পরিবর্তন নয়। আমাদের ভোটারদের বাস্তব জ্ঞান শক্তিশালী হোক সেটাই আমরা কামনা করি।আমাদের দেশের রাজনীতিবিদরা নানা পঙ্কিলতায় নিমজ্জিত থাকে। কোনটা তার সৎ চিন্তা আর কোনটা রাজনৈতিক চাতুরি- তার মধ্যে পার্থক্য নির্ণয় করা সাধারণ মানুষের পক্ষে কঠিন হয়ে পড়ে। আমাদের দেশের বর্তমান রাজনীতি নিয়ে আমরা যে ক্লান্ত তার জন্য জরিপ চালানোর দরকার পড়ে না, যেখানে ক্ষুদ্র ক্ষুদ্র স্বার্থ সুবিধা আদায়ের প্রতিদ্বন্দ্বিতায় লিপ্ত। এখানে সুশীলরাও নিরঙ্কুশ সত্যচর্চায় দ্বিধান্বিত।কোনও এক পত্রিকা বলেছে, কেসিসির নির্বাচনে দ্বিতীয় শ্রেণিতে পড়া শিশু ভোট দিয়েছে। একথা আবার দেখলাম কলামিস্টরাও তাদের কলামে লিখছেন। সত্য ঘটনা হচ্ছে একটি শিশু বাবার সঙ্গে ভোটকেন্দ্রে গিয়েছে। আর প্রিসাইডিং অফিসার জানতে চেয়েছে, তুমি কেন এসেছ? সে জবাব দিয়েছে চাচুকে ভোট দিতে এসেছি। তার বাবাকে কালি লাগানোর সময় শিশুটিকেও আঙুলে কালি লাগিয়ে দিয়েছিল। আর রটে গেলো দুই বছরের শিশু ভোট দিয়েছে।সবাইকে সত্যের মাপকাঠি রেখে কথা বলা উচিত। এসব অপপ্রচার রাজনীতির সংস্কৃতিকে স্থূল করে তুলছে। গণমাধ্যম কোনও কিছুকে ধ্বংস করতে সময় লাগে না। সুতরাং গণমাধ্যমেরও সচেতন হওয়া উচিত। একটি অভিন্ন কল্যাণের জন্য আমাদের রাজনীতির ক্ষেত্রটি প্রস্তুত করা দরকার। এখানে সবার সম্মিলিত প্রচেষ্টা থাকতে হবে।কেসিসির নির্বাচন থেকে বুঝলাম মানুষ এখন আঞ্চলিক ও জাতীয় পর্যায়ে উন্নয়ন চায়। রূপপুর আণবিক কেন্দ্র স্থাপন, যার থেকে আপাতত বিদ্যুৎ উৎপাদন হবে; নিজস্ব অর্থায়নে পদ্মা সেতু নির্মাণ, মহাকাশে স্যাটেলাইট প্রেরণ, পটুয়াখালীর পায়রায় তৃতীয় সমুদ্রবন্দর স্থাপন, কর্ণফুলী নদীতে ট্যানেল নির্মাণ, পায়রা-মাতারবাড়ি-বাঁশখালী ও রামপালে তাপবিদুৎকেন্দ্র স্থাপন- ইত্যাদি প্রকল্পগুলোর কাজ জাতিকে আত্মপ্রত্যয়ী করে তুলেছে। যারা এসব কাজ করছে তাদের প্রতি আঞ্চলিক ও জাতীয় পর্যায়ে দৃঢ় সমর্থন জ্ঞাপনে একটা মনোভাব মানুষের মধ্যে জেগেছে।পূর্বে মেয়র থাকাকালে তালুকদার আবদুল খালেকের কাজ এবং তার দলের জাতীয় পর্যায়ে উন্নয়নের ধারার কারণে খালেক ৬৫ হাজার ভোটের বিপুল ব্যবধানে কেসিসির মেয়র নির্বাচিত হয়েছেন। ইতিবাচক ও গঠনমূলক চিন্তা আধুনিক সমাজ-সভ্যতার সন্তাপ ও সংকট থেকে পরিত্রাণের একমাত্র উপায়। ৫৬ হাজার বর্গমাইলের ছোট একটা দেশ, ১৬ কোটি মানুষের বসবাস। যেকোনও অপরিণত চিন্তা জাতির জন্য সংকট সৃষ্টি করবে।বিএনপি কেসিসি মেয়র নির্বাচনে শক্তিশালী ভূমিকায় ছিল। একটা নির্বাচনে হার-জিত থাকবেই। তাদের প্রার্থী হেরেছেন। এ হারা অগৌরবের ছিল না। কেসিসির প্রতিষ্ঠার পর থেকে তারা ২০ বছর ক্ষমতায় ছিল। তৈবুর রহমান ১৫ বছর এবং বিগত মেয়র মনি ৫ বছর ক্ষমতায় ছিলেন। খালেক বা আওয়ামী লীগ ছিল মাত্র ৫ বছর। খালেকের ৫ বছরে যে উন্নয়ন হয়েছে তাকে মনিরের চেয়ে উত্তম বিবেচনা করেছেন খুলনাবাসী।সম্ভবত মানুষের উন্নয়নের প্রশ্নে খালেককে আবার কামনা করেছেন এবং বিপুল ভোটে জয়ী করেছেন। তিনি একবার প্রতিমন্ত্রী ছিলেন। রামপাল থেকে পাঁচবার সংসদ সদস্য নির্বাচিত হয়েছেন। অভিজ্ঞ লোক। সততার সঙ্গে কাজ করলে তিনি খুলনার প্রচুর উন্নয়ন করতে পারবেন। সরকারি দলের প্রবীণ লোক। তার জন্য উন্নয়নের টাকা পয়সা বরাদ্দ নেওয়া কঠিন কিছু নয়।বিএনপি নেত্রী খালেদা জিয়া জেলখানায়। তাদের ভারপ্রাপ্ত চেয়ারম্যান লন্ডনে, তারও ১৭ বছরের জেল হয়েছে। এখন লন্ডনে রাজনৈতিক আশ্রয় নিয়ে বসবাস করছেন। সুতরাং বলাই যায় বিএনপির এখন দুর্দিন। তারা খুলনা-গাজীপুর উভয় স্থানে প্রার্থী দিয়েছে। গাজীপুরের প্রার্থীও শক্তিশালী। হার জিতের কথা বিবেচনা না করে তাদের উচিত হবে সব নির্বাচনে অংশগ্রহণ করা। তাহলেই দলটি চাঙ্গা থাকবে, টিকে থাকবে। নয়তো আরও বিপর্যয়ের সামনে পড়বে। মানুষ মনে করেন, আওয়ামী লীগের প্রতিদ্বন্দ্বী বিএনপি। মানুষের ধারণা থেকে এই সত্যটি রহিত হয়ে গেলে বিএনপির অবলুপ্তি নিশ্চিত।লেখক: সাংবাদিক","8","https://bangla.dhakatribune.com/articles/opinion/page/8"
"1632475078-1062","https://bangla.dhakatribune.com/","মতামত","https://bangla.dhakatribune.com/articles/opinion","মাদকের ঝিমুনিতে বাংলাদেশ","https://bangla.dhakatribune.com/opinion/2018/05/12/50","মাদক শুধু কৈশোর-তারুণ্যে ছোবল বসায়নি। কাজ না পেয়ে হতাশ, শিক্ষা জীবন শেষ করতে পারেনি, চাকরি জীবনে সাফল্য পায়নি, অপরাধের সঙ্গে যুক্ত কিংবা পারিবারিক জটিলতায় আছে, এমন মানুষেরাই শুধু মাদকে দংশিত হচ্ছে না। দেখতে পাচ্ছি সাফল্যের চূড়ায় বসে থাকা মানুষেরাও মাদকাসক্ত হয়ে পড়ছে। পারিবারিক বিত্ত আছে, শিক্ষায়, মেধার শীর্ষে থাকার পরেও মাদকের কাছে সঁপে দিচ্ছে নিজেদের। কারণ কী? অতিসুখ, সাফল্য সইতে পারছে না তারা? বিত্ত ও  সাফল্যের প্রদর্শন বা বিলাস করতে গিয়েও অনেকে মাদকের কাছে নিজেদের বিলিয়ে দিচ্ছে। সঙ্গদোষে মাদককে বন্ধু ভেবে নেওয়ার ঘটনা আছে আগের মতোই। সব কিছুর যোগফল হলো মাদকের সাম্রাজ্য বেড়েছে। আগে এক মহল্লায় এক বা দুই জন পাওয়া যেত যাদের মাদকে আসক্তি আছে। এখন এক মহল্লায়, এক অ্যাপার্টমেন্টের প্রায় ঘরে ঘরে মাদকের অনুপ্রবেশ ঘটেছে চুপিচুপি। সহকর্মীদের কাউকে হয়তো আমরা আসক্ত বলে জানতাম। এখন তারা সংখ্যায় বড় একটি গোষ্ঠীতে পরিণত হয়েছে। পেশাজীবীদের মধ্যে গাড়িচালক, চিকিৎসক, প্রকৌশলী, সংবাদকর্মী, আইন-শৃঙ্খলা রক্ষাকারী বাহিনীর সদস্য থেকে শুরু করে শিক্ষকরাও এখন মাদকের কালো জলে সাঁতার কাটছে। আমরা আমাদের পাশের বাড়ির দেয়ালে কানপাতি, পাশের মানুষের স্থবির, বিষণ্ন চোখের অনুবাদ করলেই জানতে পারবো মাদক তাদের হরণ করে নিয়েছে।মাদক সকল সভ্যতাতেই ছিল। কোনও রাষ্ট্রই কোনও কালে মাদকের পীড়ন মুক্ত ছিল না। বাংলাদেশও নয়। গাঁজা, আফিম, হিরোইন, প্যাথেড্রিন, ফেন্সিডিল, টিকটিকির লেজ পেরিয়ে এসে শিসা ও ইয়াবায় আমরা হাবুডুবু খাচ্ছি। ইয়াবার বিস্তার যেকোনও মাদকের চেয়ে ভয়াবহ। অন্যান্য যেকোনও মাদক গ্রহণের সময় আশপাশের মানুষেরা আঁচ করতে পারে। কিন্তু  ইয়াবা একটি ট্যাবলেট মাত্র। এর সেবন যেকোনও মাদকের চেয়ে সহজ হওয়ায়, গ্রহণের মাত্রা ও পরিমাণ বেড়েছে। বলা হচ্ছে—কোনও কোনও পেশার মানুষ ও শিক্ষার্থীরা রাত জেগে থাকতে বা দীর্ঘক্ষণ কাজের উদ্দীপনা পাওয়ার লোভে ইয়াবা সেবন করছে। যদিও তাদের এই উদ্দীপনা ক্ষণিকের মাত্র। অল্প সময়ের মধ্যেই তারা নিস্তেজ হয়ে পড়তে থাকে। হারিয়ে ফেলে কর্মক্ষমতা।দেশে মাদকবিরোধী অভিযান চলছে আনুষ্ঠানিকভাবে। সরকার ও বিভিন্ন সংগঠন মাদকবিরোধী নানা কর্মসূচি পালন করছে। গুণীজন, তারকা-শিল্পী-কুশলীরাও মাদকবিরোধী অভিযানে যুক্ত হচ্ছেন। জেলা-উপজেলা পর্যায়েও মাদকবিরোধী নানা উদ্যোগ ও অভিযান চলছে, তবুও মাদক আরো কঠোরভাবে আঁকড়ে ধরছে কেন আমাদের? আমরা কেন মাদকের জাল ছিঁড়ে বেরোতে পারছি না। মাদকের চোরাচালান ও এর বাণিজ্যিক প্রসারও বাড়ছে কেন? উত্তর খুঁজতে গিয়ে দেখা যাবে, পুরো প্রক্রিয়ার মধ্যেই আন্তরিকতা ও সততার ঘাটতি আছে। দেশি-বিদেশি অনুদান খরচ করার জন্য সরকারি-বেসরকারি সংগঠন মাদকবিরোধী অভিযানের আয়োজন করছে। যারা আয়োজক তারাও মাদক থেকে দূরে নয়। তারকা ও গুণীজন যারা মাদককে না বলতে বলছেন, তারা নিজেরাও ব্যক্তিগতভাবে মাদকে অভ্যস্ত। কেউ কেউ মাদকসহ পুলিশের কাছে আটকও হয়েছেন। আইন-শৃঙ্খলা রক্ষাকারী বাহিনী যতটা মাদক আটক করছে, তারচেয়ে বেশি অভিযোগ তাদের কতিপয় সদস্য ও কর্তা মাদক চোরাচালান ও ব্যবসার সঙ্গে যুক্ত। মাদক চোরাচালানে রাজনৈতিক নেতা বা জনপ্রতিনিধিদের যুক্ত থাকা, প্রশ্রয় দেওয়ার বিষয়টি এখন খোলামেলা। এই বাস্তবতায় মাদক নিয়ে আমাদের লোক দেখানো বা দেশ দেখানো সব উদ্যোগই ভেস্তে যাচ্ছে। পরিণাম হিসেবে রাষ্ট্র পাচ্ছে ঝিমিয়ে পড়া প্রজন্ম, অক্ষম জনশক্তি। মাদকের বিরুদ্ধে সব নাগরিককে সঙ্গে নিয়ে রাষ্ট্রের প্রতিরোধ গড়ে তোলা ছাড়া কোনও বিকল্প নেই। পুরো রাষ্ট্রকেই একযোগে মাদককে না বলতে হবে। সেই সক্ষমতায় রাষ্ট্রের কোনও খাদ নেই বলে বিশ্বাস রাখতে চাই।লেখক: বার্তা প্রধান, সময় টিভি","","https://bangla.dhakatribune.com/articles/opinion/page/9"
"1632474743-1014","https://bangla.dhakatribune.com/","মতামত","https://bangla.dhakatribune.com/articles/opinion","‘সমতার’ ভাইরাস, অসমতার বিশ্ব","https://bangla.dhakatribune.com/opinion/2020/04/12/22186","ছাপড়া ঘরগুলোতে থাকা মানুষগুলো যারা অনেকজন মিলে একটা গোসলখানা বা একটা টয়লেট ব্যাবহার করে তাদের জন্য আইসোলেশন বা হোম কোয়ারেন্টাইনের ভাবনা ভাবা হাস্যকরই শুধু নয়, নির্মম রসিকতাও বটে
করোনাভাইরাস (কোভিড-১৯) জাতপাত মানে না বা এই ভাইরাস ধনী-দরিদ্রের মধ্যে কোন বৈষম্য করে না-এমন ধরনের কথা প্রায়শই পরিচিতদের মুখে কিংবা ফেসবুক পোস্টে দেখতে পাই। এমন বয়ান আমরা এমনকি বিভিন্ন দেশের সরকার প্রধানদের মুখেও শুনতে পাচ্ছি প্রায়শই। বলা হচ্ছে, এই ভাইরাসের তোপ থেকে কারো নিস্তার নেই। একভাবে বলতে গেলে আসলেই ভাইরাসটি নিজে কোন জাতপাতের বিচার করে না। ব্রিটিশ প্রধানমন্ত্রী বরিস জনসন, ব্রিটিশ সিংহাসনের বর্তমান উত্তরাধিকার প্রিন্স চার্লসসহ আরও অনেকজন হোমড়া চোমড়া মানুষজনের করোনাভাইরাসে সংক্রমিত হওয়ার নজির ভাইরাসটির “সাম্যবাদীতার” জ্বলজ্বলে প্রমাণ হাজির করে, আমরা আতঙ্কিত হই বহুগুণ। আমরা সামাজিক যোগাযোগ মাধ্যমগুলোতে ভাইরাসটির সাম্যবাদী চরিত্র নিয়ে আলাপ জমাই। এই নিবন্ধে আমি এ ধরনের বয়ানগুলোকে পরীক্ষা করে দেখতে চাই। এই বয়ানগুলো আদতে কোন বিষয়গুলোকে সামনে নিয়ে আসে আর কোন বিষয়গুলোকেই বা চাপা দেয়? করোনাভাইরাস কি সবাইকে একইভাবে সংক্রমন ও প্রভাবিত করছে? সর্বোপরি প্রাণঘাতী এই ভাইরাস ও এর দরুন সৃষ্ট মহামারী সবার জন্য সমান বিপদ নিয়ে হাজির এমনটা বলার বিপদটাই বা কোথায়? এই প্রশ্নগুলোকে সামনে রেখে কিছু তথ্য-উপাত্ত হাজির করে আমি বলতে চাই, করোনাভাইরাস বৈশিষ্ট্যগত দিক থেকে অন্য সব ভাইরাসের মতনই যে কোন মানব শরীরের সংস্পর্শে আসলে সেই শরীরকে হোস্ট হিসেবে গ্রহণ করে সংক্রমিত করতে পারে এ নিয়ে সংশয় নেই, অর্থাৎ ভাইরাসটি সমতার, কিন্তু বিষয়টি আদতে এত সরলও নয়। একটু গভীরভাবে আমরা যদি কাঠামোগত অসমতার বিষয়টি মাথায় নিয়ে বয়স, লিঙ্গ, শ্রেণি, পেশা এবং বর্ণ ইত্যকার ফ্যাক্টরগুলোর সাপেক্ষে করোনাভাইরাস সংক্রমনের হার, মৃত্যুর সম্ভাবনা এবং কারা সংক্রমনের ঝুঁকিতে বেশি আছে এমন সব বিষয়গুলোকে বিবেচনায় নিই তবে করোনাভাইরাসের “সাম্যবাদীতা”র মিথটি ধোপে টিকবে না। তাহলে চলুন এক এক করে দেখা যাক করোনাভাইরাস আদতে কতটা সাম্যবাদী?বয়স ও পূর্ববর্তী অসুস্থতাঠিক এই মুহূর্তে যখন এই লেখাটি লিখতে বসছি তখন বিশ্ব সাস্থ্য্ সংস্থার ওয়েবসাইট দেখাচ্ছে যে এখন পর্যন্ত বিশ্বব্যাপী ২১৩টি দেশে মোট আক্রান্তের সংখ্যা হলো ১৫,৬৯,৫০৪ এবং মোট মৃত্যু সংখ্যা হলো ৯৫,২৬৯। করোনাভাইরাস সংক্রমনের প্রথম থেকেই যে বিষয়টি আলোচনায় ছিলো তাহলো বয়স্ক এবং যাদের আগে থেকে ডায়াবেটিস, শ্বাসতন্ত্রে সমস্যা, হাঁপানি ও নিউমোনিয়া আছে তথা যাদের শরীরের রোগ প্রতিরোধ ক্ষমতা কম তাদের জন্য এই ভাইরাস ভয়ঙ্কর বিপদজনক তথা প্রাণঘাতী হয়ে উঠতে পারে। এখন পর্যন্ত মৃত্যুহার সেই আশঙ্কাকে সত্যি বলে প্রমাণ দিয়ে যাচ্ছে। বিশ্ব সাস্থ্য্ সংস্থার হিসেব অনুযায়ী যেখানে মার্চ এর তিন তারিখ পর্যন্ত করোনা আক্রান্ত মানুষজনের মধ্যে মৃত্যুহার ৩.৪%, সেখানে Worldometer হিসেব করে দেখাচ্ছে যে সেই মৃত্যুহার আশি বছরের বয়সের অধিক মানুষজনের ক্ষেত্রে ২১.৯%, সত্তর থেকে ঊনআশি বছরের মধ্যে বয়সীদের ক্ষেত্রে ৮% এবং ষাট থেকে ঊনসত্তর বয়সীদের ক্ষেত্রে ৩.৮%। জনস্বাস্থ্য গবেষক এবং লেখক Sharon Begley তার নিবন্ধেও এই বিষয়টি তুলে এনেছেন। তিনি হিসেব করে দেখিয়েছেন যে চীনের মোট আক্রান্তদের ৮৭% হলো ৩০-৭৯ বছর বয়স সীমার মধ্যে। আবার চীনের রোগ নিয়ন্ত্রণ কেন্দ্র এটিও বের করেছে যে চীনে মোট মৃত্যুহার যেখানে ২.৩%, সেখানে আশি বছরের উপরে যারা আক্রান্ত হয়েছিলেন তাদের মধ্যেকার মৃত্যুহার ১৪.৮%। এটা একেবারেই স্পষ্ট যে অপেক্ষাকৃত তরুণদের ক্ষেত্রে এই ভাইরাস ততটা প্রাণঘাতী নয় যতটা বৃদ্ধদের জন্য। Beagley আরও দেখান এমনকি সংক্রমনের হারেও বয়স্করা তরুণদের তুলনায় অনেক এগিয়ে, এটা এমন এক রেস, যে রেসে নিশ্চিত করেই বলা যায় বয়স্করা এগিয়ে যেতে চাননি। কিন্তু ভাইরাসটির সংক্রমনের জোর দূর্ভাগ্যজনকভাবে বয়স্কদের এই রেসে বহুগুণ এগিয়ে নিয়ে গেছে। অর্থাৎ তরুণদের শক্তিশালী রোগ প্রতিরোধ ক্ষমতার কাছে এটি ততটা প্রতাপশালী নয়। সুতরাং ভাইরাসটি আদতে বয়স্ক ও তরুণ উভয়ের কাছে একইরকম ভয়ঙ্কর নয়, যা তার সাম্যবাদী স্ট্যাটাসকে হুমকির মুখে ফেলে দেয়।‘লিঙ্গ’বাংলাদেশে করোনাভাইরাসের প্রাদুর্ভাবের কারণে সমস্ত শিক্ষাপ্রতিষ্ঠান বন্ধের আগের দিনও বিশ্ববিদ্যালয়ে সর্বশেষ যে ক্লাসটিতে আমি পাঠদান করি এবং ছাত্র-ছাত্রীদের কাছ থেকে নিজের জানা-বোঝাকে শক্তিশালী করি সেটি ছিলো Gender Issues নামক একটি কোর্সের ক্লাস। তো এই কোর্সটি পড়াতে গিয়ে এবং দেশে-বিদেশে পড়তে গিয়ে মোটামুটি যে বিষয়টি মাথার ভিতরে স্পষ্ট করে গেঁথে গেছে, তা হলো বিশ্বব্যাপী নারীরা কোন না কোনভাবে পুরুষালী ধ্যান-ধারণা এবং পিতৃতান্ত্রিক মতাদর্শের কারণে অন্যায়, অন্যায্যতা, নিপীড়ন, সহিংসতা ও বৈষম্যের শিকার। নারীদের ক্ষমতা, প্রতিরোধ, এজেন্সির ভিন্ন ভিন্ন বাস্তবতার উদাহরণ থাকলেও এখনো মোটাদাগে নারী যে “ভিক্টিম” তা “বাস্তবতা” বলে মেনে নেওয়া হয়। কিন্তু মজার ব্যাপার হলো এখন অব্দি করোনাভাইরাস সংক্রমনের যে তথ্য পাওয়া গেছে তাতে দেখা যাচ্ছে ভাইরাসটির নারীদের তুলনায় পুরুষদের প্রতি বেশি আকৃষ্ট। Sharon Beagley এর কাছে আবারো ফিরে যেতেই হচ্ছে। তিনি তার নিবন্ধে যে তথ্য-উপাত্ত হাজির করেছেন সেটা পড়ে জানা যায় যে, করোনাভাইরাসের প্রভাব বয়সভেদে যতটা স্পষ্ট লিঙ্গভেদে ততটা না হলেও একটা প্রবণতা হাজির করা যায়, আর তাতে পুরুষরা স্পষ্টতই এগিয়ে। চীনের রোগ নিয়ন্ত্রণ সংস্থার হিসেব মতে প্রতি ১০০ জন নারীর বিপরীতে ১০৬ জন পুরুষ করোনাক্রান্ত হয়েছে, চীনে বিশ্ব সাস্থ্য্ সংস্থার গবেষণা দেখাচ্ছে করোনাভাইরাসে পুরুষের সংক্রমনের হার ৫১%। ভাইরাসটি যে অঞ্চল থেকে ছড়িয়েছে সেই উহান প্রদেশে ১০৯৯ জন কোভিড-১৯ আক্রান্তদের মধ্যে গবেষণা করে দেখা যাচ্ছে পুরুষের সংক্রমনের হার ৫৮%। তবে গবেষকদের মতামত হলো পুরুষদের সংক্রমনের হার বেশি হওয়ার সাথে সম্ভবত জৈবিক কোন কারণ নেই, বরং চর্চা ও আচরণগত কারণই নির্ধারক হওয়ার সম্ভাবনা প্রবল, যেহেতু মোটাদাগে এখন অব্দি পুরুষরাই তুলনামূলকভাবে নারীদের তুলনায় ভ্রমণ ও জনপরিসরে যাতায়ত বেশি করছে, তাই ভাইরাসের সংস্পর্শে আসার সম্ভাবনা পুরুষদেরই বেশি। তবে কিছুটা হলেও চমকে দেওয়ার মতন তথ্য হলো মৃত্যুহারেও নারীদের তুলনায় পুরুষরাই এগিয়ে আছে। Worldometer তাদের পরিসংখ্যনে দেখাচ্ছে যে চীনে নারীদের মৃত্যুহার যেখানে ১.৭%, পুরুষের মৃত্যুহার সেই তুলনায় ২.৮%। এই পরিসংখ্যনও কিন্তু একটু গভীরভাবে ভাবলে জৈবিকতার সাথে সম্পর্কিত নাও হতে পারে। কেন না এখন অব্দি চীনে নারীদের তুলনায় পুরুষরা অধিক ধূমপান করে, ফলে তাদের শ্বাসতন্ত্রের সমস্যা নারীদের তুলনায় বেশি হওয়া মোটেও বিষ্ময়ের কিছু নয় এবং করোনাভাইরাস যেহেতু এ ধরনের অসুস্থতাকে বুকে টেনে নিয়ে আরও বাড়িয়ে দেয় তাই পুরুষের মৃত্যুহার বেশি হওয়াটা চোখ কপালে তোলার মতন কিছু নয়। বাংলাদেশ বা বিশ্বের অন্যান্য দেশেও এমনটা হলে অবাক হবার মতন কিছু থাকবে বলে মনে হয় না। কিন্তু গুরুত্বপূর্ণ বিষয়টি হলো করোনাভাইরাস জৈবিক কারণে না হলেও আচরণগত কারণের জন্য পুরুষদের বেশি ঘায়েল করতে সক্ষম হচ্ছে।কিন্তু করোনাভাইরাসের প্রভাবে নারীদের সংক্রমন ও মৃত্যুহার কম থাকার স্বস্তি উবে যেতে সময় লাগবে না যদি অন্য একটি দিকে খেয়াল করা হয়। করোনাভাইরাসের সাথে লড়াইয়ে সারা বিশ্বে (যেহেতু এটির কোন প্রতিষেধক এখনও আবিষ্কৃত হয়নি) ঘরে থাকা বা কোয়ারেন্টাইনকেই প্রাধান্য দেওয়া হচ্ছে। এতে করে গবেষকরা আশঙ্কা প্রকাশ করছেন যে এ সময়ে নারীদের পারিবারিক সহিংসতার শিকার হওয়ার প্রবল সম্ভাবনা আছে। বিশ্ব সাস্থ্য্ সংস্থা এমন আশঙ্কা করে ইতিমধ্যেই সতর্ক করে দিয়েছে। ব্রিটিশ পত্রিকা The Gurdian গত শুক্রবার প্রতিবেদন প্রকাশ করে, প্রতিবেদনে বলা হয়েছে, পারিবারিক সহিংসতা রিপোর্ট করার জন্য যে হটলাইনগুলো আছে সেগুলো অতীতের তুলনায় এখন অনেক বেশি পারিবারিক সহিংসতার রিপোর্ট পাচ্ছে। নারী ও পুরুষ উভয়েরই পারিবারিক সহিংসতায় ভোগার তথ্য আসলেও তুলনামূলকভাবে নারীদের সংখ্যা পুরুষদের তুলনায় বেশি বলে পত্রিকাটি জানিয়েছে। আবার কোভিড-১৯ এর প্রভাবে নারীরা পুরুষদের তুলনায় বেশি অর্থনৈতিক নিরাপত্তাহীনতায় ভুগছে বলে Gurdian জানাচ্ছে, তারা আমেরিকার উদাহরণ দিয়েছে- আমেরিকার নিন্ম আয়ের চাকুরিগুলোর দুই-তৃতীয়াংশই নারীদের দখলে ছিলো, করোনার প্রভাবে ইতিমধ্যেই বেশিরভাগ তাদের চাকরি হারিয়েছেন, ফলে পারিবারিক জীবনে তারা আরো বেশি অনিরাপত্তার মধ্যে পড়ে গিয়েছে। বাংলাদেশের গার্মেন্টস সেক্টরে কাজ করা নারীদের অবস্থাও ভবিষ্যতে কী হতে পারে তা এই তথ্য থেকে কল্পনা করা যেতে পারে। আবার নারী-পুরুষ বাদে সমাজে থাকা অপর আরেক লিঙ্গের মানুষ যাদেরকে “তৃতীয় লিঙ্গ” (ব্যক্তিগতভাবে আমি এই টার্মটি পছন্দ করি না), কিংবা প্রচলিতভাবে “হিজড়া” বলা হয়, তাদের অবস্হাও নাজুক। বাংলাদেশের প্রেক্ষিতে হিজড়ারা দোকানপাট থেকে অর্থ সংগ্রহ করে জীবন-যাপন করেন, করোনাভাইরাসের প্রভাবে লকডাউন বা কোয়ারেন্টাইন এবং ঘরের বাইরে না যাওয়ার জন্য নির্দেশ এই লিঙ্গের মানুষদের জীবন ও জীবিকাকে ফেলেছে হুমকির মুখে।যাহোক, এখান থেকে আমরা যেটা বুঝতে পারছি যে তাহলো করোনার সংক্রমন ও মৃত্যুহার এবং করোনা সৃষ্ট উদ্ভুত পরিস্থিতিতে এর প্রভাব লিঙ্গভেদে ভিন্ন ভিন্ন প্রেক্ষিতে ভিন্ন ভিন্ন। এখানেও সাম্যর কোন চিত্র দেখতে পাওয়া যায় না।শ্রেণি ও পেশাশ্রেণি ও পেশাভেদে করোনাভাইরাসের সাম্যবাদী চরিত্রটি কেমন-এ বিষয়ে এখনো নির্ভরযোগ্য কোন তথ্য উপাত্ত না থাকায় কোন ফয়সালায় যাওয়া মুশকিল। তবে চারপাশে চোখ-কান খোলা রাখার দরুন নিজের পর্যবেক্ষন ক্ষমতার উপর ভরসা করে বোঝার চেষ্টা করা যেতে পারে। সামাজিক যোগাযোগ মাধ্যম, বিশেষ করে ফেসবুকে কয়েকটি মিম খুব দেখা যায়। সেগুলোতে দেখা যায় এক শ্রেণির মানুষ হোম কোয়ারান্টাইনে থেকে পরিবার পরিজন নিয়ে আমোদে সেলফি তুলছে আর আরেক শ্রেণির মানুষ বাইরে কাজের জন্য নিজেদের জীবনের ঝুঁকি নিয়ে হন্য হয়ে ঘুরছে এবং আইনশৃঙ্খলা বাহিনীর মার খাচ্ছে। আরও দেখা যায় এক শ্রেণির মানুষ ফেসবুকে সুস্বাদু খাবারের ছবি শেয়ার করছেন, আর অন্য শ্রেণির মানুষ কোনরকমে টিকে থাকার চেষ্টায় আছে। নিশ্চিতভাবেই প্রথম দলের মানুষরা শিক্ষিত, মধ্যবিত্ত ও উচ্চবিত্ত শ্রেণির প্রতিনিধিত্ব করে আর দ্বিতীয় দলের মানুষজন সমাজের নিম্ন মধ্যবিত্ত বা নিম্নবিত্তের প্রতিনিধিত্ব করেন। আবার আমি যখন সরকারি বিশ্ববিদ্যালয়ে পড়ানোর সুবাদে প্রতিমাসে সুনিশ্চিত নির্দিষ্ট অঙ্কের মাইনে পাই, সেখানে ঢাকা শহরের খেটে খাওয়া মানুষজন (দিনমজুর, রিকশাচালক, ময়লা সংগ্রহকারী) কাজের অভাবে হাপিত্যেশ করছেন, তাদের আমার মতন মাস গেলে মাইনে পাওয়ার ব্যাবস্থা নেই। উনারা দিনে আনে দিনে খান, কোন সঞ্চয়ও থাকে না। তাদের জন্য এই অবস্থা ভীষণ কঠিন হয়ে দেখা দিয়েছে। তাছাড়া মধ্যবিত্ত ও উচ্চবিত্ত শ্রেণি যেখানে বাড়ির বাইরে না গিয়ে থাকতে পারছে, সেখানে নিম্নবিত্ত বা গৃহহীন মানুষের সেরকমটা করার সুযোগ নেই। মানবিক ও রাষ্ট্রীয় সুযোগ-সুবিধা না পেলে জীবনের ঝুঁকি নিয়ে তারা বের না হয়ে পারবেন না, ফলে ভাইরাস সংক্রমনের আশঙ্কায় এই শ্রেণি-পেশার মানুষজনরাই বেশি আছেন। আবার চে্াখ বন্ধ করে যদি ঢাকা শহরের বস্তিবাসীর কথা ভাবি তবে কি দেখতে পাই? গাদাগাদি করে একটি পরিবারের কয়েকজন সদস্য একটা ছোট ছাপড়ার ঘরে থাকছে। গায়ে গা ঘেঁষে থাকা এই ছাপড়ার ঘরগুলোতে থাকা মানুষগুলো যারা অনেকজন মিলে একটা গোসলখানা বা একটা টয়লেট ব্যাবহার করে তাদের জন্য আইসোলেশন, বা হোম কোয়ারেন্টাইনের ভাবনা ভাবা হাস্যকরই শুধু নয়, নির্মম রসিকতাও বটে। এমনকি তাদের সবচেয়ে ভালো সময়েও এই মানুষগুলো স্বাস্থ্য ও চিকিৎসা ব্যায় বহন করতে পারে না। আর মহামারীর এই সময়ে তারা কেউ আক্রান্ত হলে কী অবস্থা হতে পারে তা ভাবতেও যথেষ্ট মনোবল প্রয়োজন। অর্থাৎ, করোনাভাইরাস সংক্রমনের আশঙ্কা ও ঝুঁকি এবং এ থেকে সৃষ্ট জীবন-জীবিকার অনিশ্চয়তাও শ্রেণিভেদে এক নয়। ভবিষ্যতে এ সংক্রান্ত গবেষণা বিষয়টি আরও সুস্পষ্ট করবে বলেই আমার বিশ্বাস।জাতি-বর্ণকরোনাভাইরাস জাতি-বর্ণ বিচার করে না, সম্ভবত ভাইরাসটি সম্পর্কে সবচেয়ে বড় অপপ্রচার। আমি বলছি না ভাইরাসটি বেছে বেছে সাদা বা কালো অথবা বাদামী বর্ণের মানুষদের সংক্রমিত করে। কিন্তু নির্মম বাস্তবতা হলো ভাইরাসটির নিজের বর্ণ চেনার ক্ষমতা না থাকায় তার প্রয়োজন শুধু মানব বা প্রাণী শরীর, আর আমেরিকা, ইউরোপ ও পশ্চাত্য সমাজ ব্যবস্থায় কাঠামোগত অসমতার কারণে নির্দিষ্ট বর্ণের মানুষরাই বেশি আক্রান্ত হচ্ছে। এপ্রিলের সাত তারিখে প্রকাশিত কয়েকজন অনিসন্ধৎসু প্রতিবেদক New York Times এর এক প্রতিবেদনে স্পষ্ট করে তুলে ধরেছেন যে মার্কিন যুক্তরাষ্ট্রের বেশ কিছু অঙ্গরাজ্যে ও বড় বড় শহরগুলোতে কালো আমেরিকান বিশেষ করে আফ্রিকান আমেরিকান নাগরিকরা করোনা ভাইরাসে সাদাদের তুলনায় অনেক বেশি আক্রান্ত হচ্ছে ও মারা যাচ্ছে। প্রতিবেদনটিতে বলা হয়েছে এখনো পর্যন্ত নিশ্চিত কোন পরিসংখ্যন হাতে না আসলেও সিয়েটল বা শিকাগোর মতন বড় বড় শহরগুলো থেকে যে ইঙ্গিত মিলেছে তাতে নীতি-নির্ধারকরা কালো সম্প্রদায়ের মানুষজনের ভয়ঙ্কর পরিণতিরই আশঙ্কা করছেন। শিকাগোর মেয়র লরি লাইটফুট জানিয়েছেন যে তার শহরে করোনাক্রান্তদের অর্ধেকেরও বেশি কালো সম্প্রদায়ের, অথচ তারা শিকাগোর মোট জনসংখ্যার এক-তৃতীয়াংশেরও কম। ইলিনয়েস-এ আক্রান্তদের মধ্যে ২৮% কালো আমেরিকান এবং ভাইরাস সৃষ্ট অসুস্থতার জন্য মৃত্যুবরণকারীদের মধ্যে ৪০% হলো কালো আমেরিকান সম্প্রদায়ের মানুষ, অথচ ইলিনয়েস এ মোট জনসংখ্যার মাত্র ১৪% হলো কালো আমেরিকান। লুইজিয়ানাতে এই পরিসংখ্যন আরও ভয়ঙ্কর, সেখানে মারা যাওয়াদের ৭০% হলো কালো আমেরিকান, যেখানে তারা মোট জনসংখ্যার এক তৃতীয়াংশেরও কম। একই অবস্থা উত্তর ও দক্ষিণ ক্যারোলিনা, লাস ভেগাস, সিয়েটল ও মিনেসোটাতেও, যেগুলোতে কালো আমেরিকানদের সাদাদের তুলনায় সংক্রমিত হওয়া এবং মারা যাওয়ার হার তুলনামূলকভাবে অনেক বেশি। এইসব পরিসংখ্যনের জন্য ভাইরাসকে দায়ী করাটা হবে বোকামি। তবে দীর্ঘকাল ধরে চলতে থাকা কাঠামোগত অসমতার দরুণ কালো আমেরিকানরা যে সাদাদের তুলনায় এখনো সমাজের তলানিতেই আছে তা এই মহামারি আরও তীব্রভাবে দেখিয়ে দিচ্ছে। কালো আমেরিকানরদের আবাসস্থল হয়ে উঠেছে এই বড় বড় শহরগুলোর সবচেয়ে ঘনবসতিপূর্ণ ও কম সুযোগ-সুবিধা সম্পন্ন এলাকাগুলোতে, তাদের চিকিৎসা বীমাও খুব দুর্বল ধরনের। তাছাড়া অভিযোগ উঠেছে যে, কালো আমেরিকানরা যখন কোন লক্ষণ নিয়ে ক্লিনিকগুলোতে যায়, ডাক্তাররা তাদের টেষ্ট এর জন্য পাঠায় না, ফলে আক্রান্তের ও মৃত্যুহার কালো আমেরিকানদের মধ্যে বেড়েই চলছে। এটা স্পষ্টতই যেই বার্তা আমাদের সামনে হাজির করে তাহলো, কালো সম্প্রদায়ের মানুষজন কিংবা আফ্রিকান আমেরিকানদের করোনা ভাইরাস চিনে চিনে “আয় ভাই, বুকে আয়” বলে জড়িয়ে ধরেনি, বরং কাঠামোগত অসমতা কালো বর্ণের মানুষদের ভাইরাসটির গতিপথে ঠেলে দিয়েছে। অর্থাৎ বর্ণভেদেও ভাইরাসটি সাম্যবাদী চরিত্র নিশ্চিতভাবেই প্রশ্নবিদ্ধ যদিও এতে খোদ ভাইরাসের নিজের কোন হাত নেই।শেষ কথাউপর্যুক্ত এই ফ্যাক্টরগুলো বাদেও অন্যান্য আরও অনেক ফ্যাক্টর আছে যেগুলো ভাইরাসটির সাম্যবাদী চরিত্রের যে মিথ নির্মাণের প্রয়াস তার সাথে যায় না। “অবৈধ” অভিবাসী এমনকি বৈধরাও একই হুমকির সামনে আছে, এছাড়া শরণার্থী, রাষ্ট্রহীন মানুষ যাদের কোন স্বাস্থ্য্ বীমা নেই, সঠিক কাগজগত্র নেই, সুচিকিৎসার বন্দোবস্ত নেই তাদের জন্য করোনাভাইরাস যতটা প্রাণঘাতী ও ভয়ঙ্কর তা সবার জন্য একই রকম না হবার কথা। শুধু একবার ভাবুন কক্সবাজারে রোহিঙ্গা শিবিরে থাকা মানুষগুলোর কথা। এই শিবিরগুলোতে করোনার প্রকোপ একবার শুরু হলে কী হতে পারে? নিশ্চয়ই আশাপ্রদ কোন কিছু ভাবতে পারছেন না। সুতরাং করোনা ভাইরাস সাম্যবাদী, এটি ধনি-দরিদ্র, সাদা-কালো, জাতি-বর্ণ, নারী-পুরুষ কোন কিছুর ভেদ-বিচার করে না, এগুলো বলার আগে সাবধান হওয়া জরুরি, কেন না এই ধরনের বয়ানগুলো বিশ্বব্যাপী সমাজ ও রাষ্ট্রগুলোর মধ্যকার অসমতার ও অবিচারের চিত্রগুলোকে আড়ালে ফেলে দেয়। পলিসি নির্ধারণের বেলায়ও এইসব সাধারণীকরণ বয়ানগুলো সমস্যা তৈরি করতে পারে, কারণ তলিয়ে না দেখে ভাসা ভাসা চিত্র হাজির করলে নীতি নির্ধারনের বেলায়ও একই ভুল হবার সম্ভাবনা প্রবল। কারণ, এক মাপের জুতো যেমন সবার পায়ে লাগে না, তেমনি বহুবিধ ও বহুমাত্রিক সমস্যার ক্ষেত্রে নির্দিষ্ট ও গৎবাঁধা পলিসি কার্যকর হবে না। এজন্য প্রয়োজন বহুস্তরীয় গভর্নেন্স ও বহুমাত্রিক নীতি নির্ধারণ প্রক্রিয়া, যা জাতি-বর্ণ, শ্রেণি, পেশা, বয়স, লিঙ্গ ইত্যকার নানাবিধ ফ্যাক্টরগুলো আমলে নিয়ে পলিসি ঠিক করবে।মো. মিজানুর রহমান সহকারী অধ্যাপক, নৃবিজ্ঞান বিভাগ, জগন্নাথ বিশ্ববিদ্যালয়প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","6","https://bangla.dhakatribune.com/articles/opinion/page/6"
"1632474297-938","https://bangla.dhakatribune.com/","মতামত","https://bangla.dhakatribune.com/articles/opinion","মিরপুর মুক্তি দিবস এবং মুক্তকরণ যুদ্ধে...","https://bangla.dhakatribune.com/opinion/2021/01/30/31435","শহীদ লে. সেলিম ১৯৪৮ সনে যশোরের অভয়নগরের এক সম্ভ্রান্ত চিকিৎসক পরিবারে জন্মগ্রহণ করেছিলেন

প্রতি বছর ৩০ জানুয়ারি মিরপুর মুক্তি দিবস পালিত হয়ে আসছে। ১৯৭২-এর এই দিনে মিরপুরকে মুক্ত করতে যেয়ে লে. সেলিম ৪১ জন সামরিক বাহিনীর সদস্যসহ বেশ কিছু পুলিশ এবং মুক্তিযোদ্ধা জীবন উৎসর্গ করেছিলেন। ৩০ জানুয়ারি দিনের শেষভাগে জ্যেষ্ঠ সামরিক কর্মকর্তার অনুপস্থিতিতে লে. সেলিমই যুদ্ধ পরিচলনা করে মুক্ত করেন অবরুদ্ধ মিরপুর। ৩০ শে জানুয়ারি ৭২-এর সারাটা দিন এবং সন্ধ্যে পর্যন্ত নিজের শেষ রক্তবিন্দুটুকু ঝড়িয়ে যুদ্ধ করে বিজয়ের পথ খুলে দেন সেলিম। এভাবেই ৩১ জানুয়ারি প্রভাতে মুক্ত হয় অবরুদ্ধ মিরপুর।বেলা ১০-১১টা বুকে বুলেট বিদ্ধ হবার পর আঘাত নিয়েও সম্মুখসমরে লে. সেলিম যে অসাধারণ সাহসিকতা ও কর্তব্যনিষ্ঠার পরিচয় দিয়ে গেছেন তা তাঁর সহযোদ্ধারাই বিভিন্ন মাধ্যমে ব্যক্ত করেছেন। এই অসাধারণ বীর যোদ্ধা এবং তার ভাই লে. আনিস (ডা. এম এ হাসান) ২৫ মার্চ ১৯৭১-এ ঢাকার তেজগাঁয়ে ১ প্লাটুন পুলিশ সদস্য নিয়ে যে যুদ্ধ শুরু করেন তা পরিণত সমরে পরিণত হয় ১৯৭১-এর ১৪ এপ্রিল লালপুর আশুগঞ্জে। ওই দিনে সম্মুখ সমরে অংশগ্রহণ করে লে. সেলিম  যে সাহসী সমর অভিযাত্রা শুরু করেন তা ৭১-এর নয় মাসে কখনও থেমে থাকেনি। তেলিয়াপাড়ার প্রতিরোধ যুদ্ধসহ বিভিন্ন যুদ্ধে পাকিস্তানি সেনাদের বার বার পরাভূত করেছেন লে. সেলিম। সিলেটের হরশপুর ও নোয়াখালীর বেলোনিয়া-পরশুরাম মুক্তকরণ অভিযানে তিনি দ্বিতীয় ইস্ট বেঙ্গল রেজিমেন্টের ডেল্টা কোম্পানির সহযোগী হিসাবে যুদ্ধ করেছেন। এ যুদ্ধে তিনি পাকিসেনাদের সাথে হাতাহাতি সম্মুখ সমরে লিপ্ত হয়েছিলেন তা উলে­খ করেছে এ যুদ্ধে অংশগ্রহণকারী ৪র্থ বেঙ্গলের মেজর দিদার। ৪ ডিসেম্বর আখাউড়া যুদ্ধে লে. বদি শহীদ হলে লে. সেলিম দ্বিতীয় ইস্ট বেঙ্গল রেজিমেন্টের ব্রাভো কোম্পানীর দায়িত্বভার গ্রহণ করেন এবং আখাউড়া যুদ্ধে উল্লেখযোগ্য ভূমিকা রাখেন।  অথচ এই বীর যোদ্ধাদের যথাযথ মূল্যায়ন আজও হয়নি। যুদ্ধে শহীদ হলে বীর যোদ্ধা শহীদ লে. সেলিমকে শীর্ষ সম্মানে ভূষিত করার কথা ছিল, একটি মূখ্য রাস্তার নামকরণ করার কথা ছিল তার নামে। এর কিছুই হয়নি। ব্যর্থতা ও গ্লানিতে নিমজ্জিত কিছু অক্ষম ব্যক্তিগণ মুছে ফেলতে চেয়েছিল মিরপুর মুক্তকরণের গৌরবোজ্জ্বল ইতিহাসকে। অমার্জনীয় অবহেলায় তারা ফেলে এসেছিল নিজ সেনা ও সাথীদের মৃতদেহকে। ইতিহাসের অমোঘ নিয়মে ৩০ বছর পর ১৯৯৯-এ মিরপুরের মুসলিম বাজার ও জল­াদখানায় শহীদদের হাড়গোড় ভেসে উঠে তাদের ত্যাগ, বিসর্জন ও বীরত্বের কথাকে ব্যক্ত করে সত্যকেই উন্মোচিত করেছে। স্বাধীনতার ৪১ দিন পর মুক্ত বাংলাদেশের বুকের কোণে অবরুদ্ধ মিরপুরে দলছুট পাকিস্তানি সেনাসহ আলবদর বাহিনী তথা বিহারী মুজাহিদ কর্তৃক আত্মসমর্পণ চুক্তি ও জেনেভা কনভেনশন ভঙ্গ করে বাঙালি সেনাদের ওপর ঐ আক্রমণ কোন বিচ্ছিন্ন ঘটনা ছিল না। পাকিরা বাংলাদেশের মাটিতে পরাভূত হবার পরেও এদেশকে তাদের করায়ত্ব রাখবার জন্য যে অশুভ পরিকল্পনা ও অভিলাষ পোষণ করছিল এবং বিজয়ীর প্রতি যে ঘৃণা ও বিদ্বেষ পোষণ করছিল ওই দিন মিরপুরে সংঘটিত ঘটনা ছিল তারই একটি জ্বলন্ত প্রমাণ। ১৩ এপ্রিল ১৯৭১ সালে লালপুরে পাকিস্তানি বাহিনীর বিরুদ্ধে প্রায় দুই কোম্পানি সৈন্য নিয়ে যুদ্ধে যোগদান করেন সেলিম ও আনিস ভ্রাতৃদ্বয়। এই যুদ্ধে প্লাটুন কমান্ডার হিসাবে অসাধারণ নৈপুণ্য প্রদর্শন করেন সেলিম। ১৪ এপ্রিল বিকালে পাকিস্তানি বাহিনী জল, স্থল ও আকাশ পথে আক্রমণ শুরু করলে তারা ব্রাহ্মণবাড়িয়া হয়ে শাহবাজপুরে ফিরে আসেন সেলিম। এরপর শাহবাজপুর, নাসিরনগর, শাহাজিবাজার, তোলিয়াপাড়াসহ অসংখ্য যুদ্ধে অংশ গ্রহণ করেন সেলিম ও আনিস ভ্রাতৃদ্বয়। সিমনা বিওপি কেন্দ্র করে ২য় বেঙ্গলের সদস্য হিসাবে তারা অসংখ্য যুদ্ধে অসম সাহসিকতা প্রদর্শন করে ব্রিগেডিয়ার পান্ডের নজর কারেন এবং শীর্ষ পাঁচ মুক্তিযোদ্ধা হিসাবে নিবার্চিত হন। এই দুই ভ্রাতা পাকিস্তানের জন্য ত্রাস সৃষ্টি করে ভারতীয় মিডিয়া ও আন্তর্জাতিক মিডিয়ার নজর কাড়েন। তাদেরকে নিয়ে ডকুমেন্টরি ছবি তৈরি করে এবিসি টেলিভিশন। জুলাইয়ের শেষে ভারতে যে ৬১ জন অফিসারকে ট্রেনিং দেওয়া হয় তারা তাতে নির্বাচিত হন। এতে মেধা তালিকায় শীর্ষদের মধ্যে স্থান করে নেন সেলিম। অক্টোবরের ১৮ তারিখে ২য় ইস্ট বেঙ্গলের যোগ দিয়ে সেলিম বেলোনিয়া যুদ্ধে শরিক হন। ফুলগাজী বেলোনিয়া, হরষপুর, মুকন্দপুর মুক্ত করে সেলিম যখন ব্যাটালিয়নের হেড কোয়ার্টারে ফিরে আসেন তখন আখাউড়া যুদ্ধে ভ্যানগার্ড কোম্পানিকে নেতৃত্ব দিচ্ছিলেন তার অনুজ লে. আনিসুল হাসান (ডা. এম এ হাসান)। ৪ঠা ডিসেম্বর ওই যুদ্ধে লে. বদি শহীদ হলে ২য় ইস্ট বেঙ্গল এর ব্রাভো কোম্পানির দায়িত্ব নেন সেলিম। এরপর শুধু বিজয় আর বিজয়। তিনি ছিলেন বাংলাদেশের প্রথম প্রেসিডেন্টের প্রথম গার্ড কমান্ডার। ওই পদে থাকাকালে ৩০ জানুয়ারী ১৯৭২  অবরুদ্ধ মিরপুর মুক্ত করতে তাকে মিরপুরে নেয়া হয়। একটি অসম এবং অতর্কিত যুদ্ধে প্রাণ দেন লে. সেলিম। বীর সেনা এবং মুক্তিযোদ্ধার সম্মান তথা দায়িত্বকে সর্বোচ্চ মূল্য দিতে একজন প্রকৃত বীরের মত যুদ্ধ করতে করতেই শহীদ হন লে. সেলিম।শহীদ লে. সেলিম ১৯৪৮ সনে যশোরের অভয়নগরের এক সম্ভ্রান্ত চিকিৎসক পরিবারে জন্মগ্রহণ করেছিলেন। শৈশব থেকেই গণিতে ছিল তার অসাধারণ মেধা। যুদ্ধে যোগদানের পূর্বে তিনি রাজশাহী ইঞ্জিনিয়ারিং কলেজে অধ্যয়নরত ছিলেন। সেখানে তিনি কেবল একজন আপসহীন ছাত্রনেতাই ছিলেন না, সেই সাথে একজন অসাধারণ এ্যাথলেট ও কৃতি খেলোয়ার হিসাবে কলেজ ও বিভাগীয় পর্যায়ের অধিকাংশ ইভেন্টে চ্যাম্পিয়ন ছিলেন।  ২৭ মার্চ ১৯৭১-এ ঢাকা বিশ্ববিদল্যায় আহতÑনিহত শিক্ষকদের উদ্ধার অপারেশনে নেতৃত্ব দিয়েছিলেন সেলিম ও আনিস ভ্রাতৃদ্বয়। ২৭ মার্চ ১৯৭১-এ ঢাকা বিশ্ববিদ্যালের জগন্নাথ হলের নিকট থেকে অধ্যাপক ড. গোবিন্দচন্দ্র দেবসহ তার পালিতা কন্যা শহীদ সেলিমের আপন খালা রোকেয়া বেগম এবং খালু মোহাম্মদ আলীকে উদ্ধার করার চেষ্টা করেন এবং আহত-নিহত শিক্ষকদের প্রতি সাহায্যের হাত বড়িয়ে দেন। উল্লেখ্য, ওই দিন ২৫ মার্চ রাতে আমার খালু মোহাম্মদ আলী ও ড. জেসি দেব নিজগৃহে পাকিস্তানিদের হাতে শহীদ হন। এ কাজ করতে গিয়ে প্রায় বন্দি হন পাকিস্তানিদের হাতে। ১৯৭১-এ ৩১ মার্চ ভৈরবে দ্বিতীয় ইস্ট বেঙ্গল রেজিমেন্টের সাথে যুক্ত হলেন সেলিম।  ১৯৭১-এর জুনের শেষে এবং জুলাই এর শুরুতে ভারতের মূর্তিতে শহীদ লে. সেলিম মোহাম্মদ কামরুল হাসান প্রথম শট কোর্স গ্রহণ করেন এবং ৯ অক্টোবর ১৯৭১ বাংলাদেশ সেনাবাহিনীতে কমিশন লাভ করেন। জুলাইয়ের শেষে ভারতে যে ৬১ জন অফিসারকে ট্রেনিং দেওয়া হয় তাদের মধ্যে মেধা তালিকায় শীর্ষদের মধ্যে স্থান করে নেন শহীদ লে. সেলিম মোহাম্মদ কামরুল হাসান। অক্টোবরের ১৮ তারিখে ২য় ইস্ট বেঙ্গলের যোগ দিয়ে শহীদ লে. সেলিম মোহাম্মদ কামরুল হাসান ক্যাপ্টেন হেলাল মোর্শেদকে নিয়ে বেলোনিয়া যুদ্ধে শরিক হন। ফুলগাজী, পরশুরাম, হরষপুর, মুকুন্দপুর ও বেলোনিয়া মুক্ত করে সেলিম ১লা ডিসেম্বর ’৭১ ব্যাটালিয়নের হেড কোয়ার্টারে ফিরে আসেন। ৪ঠা ডিসেম্বর ১৯৭১-এ আখাউড়া যুদ্ধে লে. বদি শহীদ হলে ২য় ইস্ট বেঙ্গল এর ব্রাভো কোম্পানির দায়িত্ব নেন সেলিম। এরপর শুধু বিজয় আর বিজয়।শহীদ লে. সেলিম এমন এক মায়ের সন্তান যার স্বপ্নে ছিল দ্রোণাচার্যের মত এক সাহসী যোদ্ধা এবং বিবেকানন্দের মত এক বোদ্ধা। তিল তিল করে জমানো নানা স্বপ্ন আর অফুরন্ত ভালোবাসাকে বুকে ধারণ করে বুদ্ধি ও প্রাণ চাঞ্চল্যের মিশেল চাইলেন মা তার সন্তানের মাঝে। তিলে তিলে স্নেহ ও ভালোবাসায় গড়া এমন একটি সন্তান তার কোলে এল ১৯৪৮ সনে। মেধা, বুদ্ধি, ক্রীড়াকৌশল, সাহস, শৌর্য্য ও বীর্যে অপূর্ব হওয়া সন্তান তার নানা কাজের মাঝে জয় করে নেয় সবার প্রাণরুতে তৈরি সেই নক্ষত্র প্রিয় মাকে আরো গভীর অশ্রুস্রোতে ভাসিয়ে চিরতরে অপসৃয়মান হলেন ১৯৭২-এর উষালগ্নে মিরপুরের রক্তস্নাত যুদ্ধ প্রাঙ্গণে। অকালে সমাপ্ত হল অসাধারণ সম্ভাবনাময় এক অভিযাত্রা। এতে প্রথম প্রথম সহানুভূতির হাত বাড়ালেও মুক্তিযোদ্ধা সেলিমের মা-এর প্রতি ফিরে তাকানোর অবকাশ আর কারো রইল না। গভীর নিশিথে লাখো শহীদের কান্না শিশিরের মত ঝরে, অলস দুপুরে তাদের  দীর্ঘশ্বাস হাওয়া হয়ে ফিরে, কিন্তু ওই পর্যন্তই। কথামালা ও কিছু গান আর ছবির ফ্রেমে বাঁধা হয়ে রইলেন শহীদ লে. সেলিম ও তাহারা।  কেবল স্মৃতি হয়ে রইলো সেলিম এবং তার মুক্তিযুদ্ধের ডায়েরি। ডায়েরির পাতায় ব্যক্ত সেলিমের দেশপ্রেম ও মাতৃভক্তি কাউকে আন্দোলিত করবে কিনা কে জানে! তিনি লিখেছিলেন-  “১৮/১০/৭১মাগো, অনেক দিন পর তোমার কাছে কিছু লিখার সময় হোল। মা তিন মাস ফ্রন্টে থাকার পর ট্রেনিং-এ গিয়েছিলাম আবার সেই একই ফ্রন্টে ফিরে এলাম। ট্রেনিং-এ থাকার সময় প্রত্যেকটি রাতে তোমার কথা ভাবতাম বিশেষভাবে সেই তারায় ভরা আকাশের দিকে তাকিয়ে তাকিয়ে। মনে হত সেই একই আকাশ কিন্তু মা তোমার সাথে কত দুরত্ব! মাগো ছয় মাসের বেশী তোমার মুখ দেখিনা। যখন তুমি আমাদের বিদায় দিলে- আমার শুধু সেই ক্ষণটার কথাই মনে পড়ে যখন তোমার কথা ভাবি। তোমাকে ও বাবাকে ছেড়ে আসতে আমারও কষ্ট হচ্ছিল তাই, গেট থেকে বেড়িয়ে আর পিছন ফিরে তাকাইনি। আজকের এই দিনে নতুন সেক্টরে ফিরে আসার দিনে, আমার নতুন দায়িত্ব নিতে আসার দিনে, তোমার আর্শীবাদ চাই। মা সে সময় তুমি বলেছিলে শীগগিরি তোদের সাথে দেখা হবে- সেই স্বাধীন দেশে সেই দিনটা যেন কাছিয়ে আসে সেই আর্শীবাদ করো। আমার প্রাণ দিয়েও যেন আমার দায়িত্ব পালন করতে পারি। আর্শীবাদ করো। সেলিম৩০/১১/৭১মা, পহেলা নভেম্বর নোয়াখালীতে যাবার হুকুম হলো। ফেণীর বেলোনিয়া ও পরশুরাম মুক্ত করার জন্য। ৬ই রাতে চুপচুপ করে শত্রু এলাকার অনন্তপুরে ঢুকলাম। পরদিন সকালে ওরা দেখল ওদেরকে আমরা ঘিরে ফেলেছি। ৮ই রাতে ওই জায়গা সম্পূর্ণ মুক্ত হলো। শত্রুরা ভয়ে আরো কিছু ঘাটি ফেলে পালিয়ে গেল। পরদিন চিতোলিয়া আমরা বিনাযুদ্ধে শত্রু মুক্ত করলাম। আস্তে আস্তে আরো এগিয়ে গেলাম। ২৭ শে যখন আমরা ওই এলাকা থেকে ফিরে এলাম তখন আমরা ফেণী মহাকুমা শহর থেকে দেড় মাইল দুরে ছিলাম, পাঠান নগর ছিল আমাদের অগ্রবর্তী ঘাটি। শীঘ্রই মাগো আবার তোমার সাথে দেখা করতে পারব ভেবে মনটা আনন্দে ভরে গেল। জান মা, এই যুদ্ধে আমরা ৬০ জন শত্রু ধরেছি। আমাদের কোম্পানীর ৩জন শহীদ ও একজনের পা মাইনে উড়ে গেছে। দোয়া করো মা। সেলিম” আনুমানিক সকাল ১১টায় কাঠাঁল গাছের পেছন থেকে ছোড়া প্রথম গুলিটি গাছের পাতা ভেদ করে সেলিমের ডান বুকে লাগে। মোর্শেদসহ অন্যান্য সেনাগণ সেলিমের হা হয়ে যাওয়া পিঠের ক্ষত দেখে ভয় পেয়ে যায়, তারা তাঁর পেছনে ছিল। কখন তারা সরে যায় জানা যায়নি। সুবেদার মোমেনসহ কিছু সৈনিক শেষ পর্যন্ত সেলিমের সাথে ছিল, এদের মধ্যে যারা বেঁচে যায় তাদের কেউ কেউ এ ঘটনা তাঁর ভাই লে. আনিস এবং সুবেদার বার্কিকে জানায়। আর তার মা ঘটনার বিবরণ ও শেষ কথা বলেন এভাবে শত্রুর শেষ ঘাঁটি মিরপুর। ভীষণ শক্ত ঘাঁটি। স্বাধীন বাংলাদেশের রাজধানী ঢাকার এই উপশহরটিতে পরাজিত পাকিস্তানি বাহিনী ও অবাঙালি রাজাকাররা দুর্ভেদ্য ঘাঁটি গড়ে তুলেছিল। ৩০ জানুয়ারি পর্যন্ত মিরপুর ছিল অবরুদ্ধ। সেখানে পাকিস্তানি পতাকা উড়েছে। সেই মিরপুর অপারেশনে সেলিমকে কে যেন ডেকেছিল। এটা শুনেছি সেলিমের ড্রাইভার আবুল নামে এক সৈনিকের কাছ থেকে। তার বাড়ি ছিল পাবনা।সেলিম তখন বঙ্গভবনে থাকত। সেখান থেকে সহযোদ্ধাদের নিয়ে ত্রিশে জানুয়ারি সকালে মিরপুর যায়। ঐদিন সকাল থেকেই মিরপুর উত্তপ্ত ছিল। দেশ স্বাধীন হওয়ার পরও মিরপুরে অবাঙালিরা স্থানীয় বাঙালিদের জবাই করছিল। প্রতি রাতে সেখান থেকে গোলাগুলির আওয়াজ পাওয়া যেত। সেলিম তার বাহিনীসহ বারো নম্বরের ভেতরের দিকে পানির ট্যাঙ্কের কাছে অবস্থান নিয়েছিল। শুনেছি ওখান থেকেই মূল যুদ্ধ শুরু হয়। স্বাধীনতা যুদ্ধে পরাজিত পাকিস্তানি হানাদার ও অবাঙালিরা সম্মিলিতভাবে এই যুদ্ধ চালায়। ন’মাস ধরে মিরপুর ছিল অবাঙালিদের মিনি ক্যান্টনমেন্ট। প্রচুর অস্ত্রসস্ত্র মজুদ ছিল সেখানে। হানাদাররা এই অস্ত্রসস্ত্রের বলেই অঘোষিত যুদ্ধ শুরু করে। যুদ্ধের এক পর্যায়ে সেলিম গুলিবিদ্ধ হলে নিজের গায়ের সার্ট খুলে ক্ষতস্থান বেঁধে নেয়। ওর সহযোদ্ধা ক্যাপ্টেন গাড়ি ও ওয়্যারলেস নিয়ে পালিয়ে যায়। সেলিম এক সময় সহযোদ্ধাদের নিয়ে নুরী মসজিদের ভেতরে আশ্রয় নেয়। সবাইকে কলেমা পড়ায় এবং শপথ করায়, ‘আমরা যুদ্ধ করে শহীদ হব, তবুও হানাদারদের হাতে ধরা দেব না।’ তার সহযোদ্ধারা বলেছিল, ‘স্যার, আপনি আমাদের ফেলে যাবেন না।’ সেলিম প্রতিজ্ঞা করে বলেছিল, ‘আমার গায়ে একবিন্দু রক্ত থাকতে তোমাদের ফেলে যাব না।’ নিশ্চিত মৃত্যু জেনেও সেলিম এই সহযোদ্ধাদের ফেলে কাপুরুষের মত পালিয়ে আসেনি, যদিও ইচ্ছা করলেই সে পালাতে পারত। সেলিম ওয়াদা ভঙ্গ করেনি। ও ওয়াদা ভঙ্গ করতে জানত না। বীরের মত যুদ্ধ করে একচলি­শজন সহযোদ্ধাসহ শহীদ হয়েছে মিরপুরে বধ্যভূমিতে। দিনের শেষে কালাপানির ঢালে অবসন্ন শরীর রেখে রক্তস্নাত সেলিম বলেছিল তার ডান বুকে কালাপানির নোংড়া জল ঢুকলে সে বাঁচবেনা। সে পুলিশের লোদি ও নবিকে কালাপানির জলা পার হতে উৎসাহ যুগিয়েছে এবং রি ইনফোর্সমেন্টের জন্য অপেক্ষা করেছে। না তা হয়নি। আবারো ব্যাটেলিয়নের অক্ষমতার কারণে এবং পলায়নরত সৈনিকদের কাপুষতার কারণে।  মুক্ত হল মিরপুর। মিরপুর মুক্তিদাতা লে. সেলিম মোহাম্মদ কামরুল হাসান এ ভাবেই শেষ করলেন নিজের জীবন। বিকলের দিকে জীবিত সেনাদেরকে নিয়ে কালাপানির ঢালের কাছে সে দাড়িয়েছে। অতিরিক্ত রক্তক্ষরণে ফ্যাকাশে ও ক্লান্ত। সবাইকে উৎসাহ যুগিয়েছে, বিল পার হয়ে ক্যান্টনমেন্টের দিকে যেতে। নিজে পানিতে নামেনি। বুকের ক্ষত পানিতে ডুবে যাবে এই কারণে। ক্লান্ত শরীরটা একটি গাছের আড়ালে রেখে একটা একটা করে গুলি চালছিল ঘাতকের দিকে। কভার ফায়ার দিয়ে সহযোদ্ধাদের সরে যেতে সাহায্য করছিল। হয়ত ভাবছিল জবরহভড়ৎপবসবহঃ আসবে। সেদিন রাতে মেঘে ঢাকা চাঁদ ছিল। ঝির ঝির করে বৃষ্টি ঝরছিল। হয়ত সেলিম আমার কথা, দেশের কথা, সহযোদ্ধাদের সাহায্যের কথা ভাবছিল। না কেউ তাকে উদ্ধার করতে যায়নি। সম্পূর্ণ ব্যর্থ হয়েছে মেজর মইন ও কর্নেল শফিউল­াহ। ওর প্রতীক্ষা কত দীর্ঘ হয়েছে জানিনা। এক সময় আকাশে ঐ ফ্যাকাশে চাঁদের দিকে তাকিয়ে আমার চাঁদ বুঝি বিদায় নিয়েছে পৃথিবী থেকে। তখন ওর স্বপ্নে হয়ত ওর ভাই এবং অজস্র অশ্বারোহী।   ড. এম এ হাসান; চেয়ারপারসন, ওয়ার ক্রাইম ফ্যাক্টস ফাইন্ডিং কমিটি, বাংলাদেশ; প্রেসিডেন্ট অ্যান্ড চিফ সায়েন্টিস্ট অ্যালার্জি অ্যাজমা অ্যান্ড এনভায়োরেন্টমেন্ট রিসার্চ ইন্সটিটিউট, বাংলাদেশ","3","https://bangla.dhakatribune.com/articles/opinion/page/3"
"1632474501-977","https://bangla.dhakatribune.com/","মতামত","https://bangla.dhakatribune.com/articles/opinion","অনলাইন ক্লাস ও ভবিষ্যৎ শিক্ষা...","https://bangla.dhakatribune.com/opinion/2020/04/20/22476","শিক্ষার্থীরা যেভাবে প্রযুক্তি নির্ভর হয়ে উঠছে তাতে দূরশিক্ষণ কার্যক্রম সম্পর্কে বিশ্ববিদ্যালয়গুলোর এগিয়ে আসা উচিত

বেসরকারি জরিপ মতে বাংলাদেশে এখন ১০৩টি বেসরকারি বিশ্ববিদ্যালয়সহ মোট ১৪৪টি  বিশ্ববিদ্যালয় রয়েছে। বর্তমানে একটি উল্লেখযোগ্য সংখ্যক শিক্ষার্থী বেসরকারি বিশ্ববিদ্যালয়গুলোতে পড়াশোনা করছে। করোনাভাইরাসের প্রাদুর্ভাব ঠেকাতে গত ১৮ মার্চ থেকে দেশের সব শিক্ষা প্রতিষ্ঠান বন্ধ ঘোষণা করে সরকার। উল্লেখ্য, গত ২৪ মার্চ ইউজিসির এক সংবাদ বিজ্ঞপ্তিতে বিশ্ববিদ্যালয়গুলো বন্ধ থাকার কারণে ছাত্রছাত্রীদের যে ক্ষতি হচ্ছে তা সাময়িক ভাবে পূরণ করার লক্ষ্যে শিক্ষকদেরকে অনলাইন ক্লাস নিতে বলা হয়। পরবর্তীতে আমার কর্মস্থল গ্রিন বিশ্ববিদ্যালয়সহ অন্যান্য বিশ্ববিদ্যালয়ে অনলাইন ক্লাস শুরু হয়। এজন্য গ্রিন বিশ্ববিদ্যালয় যে পদক্ষেপ নিয়েছে তা সত্যিই অনুকরণীয়, খুব দ্রুত সময়ে বিশ্ববিদ্যালয়টি সকলস্তরের শিক্ষক ও কর্মকর্তা-কর্মচারিদের শিক্ষা কার্যক্রম ও ক্লাস অনলাইনে নেওয়ার ব্যাপারে প্রশিক্ষণ দিয়েছে। যদিও গত ৬ এপ্রিল আবারও এক বিজ্ঞপ্তিতে অনলাইনে পরীক্ষা গ্রহণ, মূল্যায়ন ও ভর্তি কার্যক্রম বন্ধ করার আহ্বান জানায়  ইউজিসি। এখন সকল সরকারি ও বেসরকারি  বিশ্ববিদ্যালয়গুলোতে শুধু মাত্র অনলাইন ক্লাস চালু আছে, কোনো পরীক্ষা, মূল্যায়ন, নতুন শিক্ষার্থী ভর্তি কার্যক্রম  হচ্ছে না। বাংলাদেশের বেসরকারি বিশ্ববিদ্যালয়গুলো সাধারণত কোনো সরকারি  অনুদান বা সহায়তা পায় না। নন- প্রফিট অরগানাইজেশান হিসেবে শিক্ষার্থীদের প্রদেয় বেতন দিয়ে শিক্ষক,কর্মকর্তা-কর্মচারিদের বেতন ভাতাসহ অন্যান্য ব্যয় মিটিয়ে থাকে। সেমিস্টার সিস্টেমে বিষয়টি এমন হয়ে দাঁড়ায়, মিড বা ফাইনাল পরীক্ষা না হলে এবং  নতুন করে শিক্ষার্থী ভর্তি না হলে তাদের আয়ের উৎস বন্ধ হয়ে যাবে। এক্ষেত্রে অনেক বেসরকারি বিশ্ববিদ্যালয় তাদের শিক্ষক ও কর্মকর্তা-কর্মচারিদের বেতন-ভাতা প্রদান করার সামর্থ্য হারাবে, অনেকে চাকরিচ্যুত হবেন। এছাড়াও, শিক্ষার্থীরা একটি দীর্ঘমেয়াদি সেশনজটে পড়বে যা সহজে কমানোর কোনো উপায় থাকবে না। সর্বোপরি দেশের উচ্চশিক্ষায় একটি অস্থিতিশীল পরিস্থিতির সৃষ্টি হবে যার প্রভাব সুদূরপ্রসারী। ইতোমধ্যে দেশের উচ্চ শিক্ষা কার্যক্রম একমাসের বেশি সময় ধরে ব্যাহত হচ্ছ,  এমতাবস্থায় অনেক বেসরকারি বিশ্ববিদ্যালয়ের চলার উৎস বন্ধ প্রায়। অথচ একই সময়ে বিশ্বের ভালো মানের  বিশ্ববিদ্যালয়গুলোতে কিন্তু শিক্ষা কার্যক্রম  বন্ধ হয়নি, তারা সবসময়ের মতো দূর শিক্ষণ কার্যক্রম চালিয়ে যাাচ্ছে। বাংলাদেশের অনেক শিক্ষার্থীই ওই বিশ্ববিদ্যালয়গুলোতে অধ্যয়ন করছেন। তাদের বিভিন্ন গুরুত্বপূর্ণ কোর্স, শর্টকোর্স, প্রেজেন্টেশন, কনফারেন্স অনলাইনেই সম্পন্ন করা যায়।  এমনকি ইউরোপ, আমেরিকার বিশ্ববিদ্যালয়ের স্নাতক বা স্নাতকোত্তর ডিগ্রি নিয়েছে দেশে বসে, এমন শিক্ষার্থীর সংখ্যাও কম নয়।মানুষ সামাজিক জীব হিসেবে প্রতিটি ঘটনা থেকে কিছু শেখে।কোভিড-১৯ ভাইরাসের সংক্রমণ কমাতে, বাংলাদেশে স্বল্পতার মধ্যেও চালু হওয়া অনলাইন শিক্ষা কার্যক্রম আমাদের মতো শিক্ষক এবং ছাত্রছাত্রীদের চোখে আঙুল দিয়ে দেখিয়ে দিয়েছে যে, আমরা স্মার্টফোনটি শুধু সামাজিক যোগাযোগ হিসেবে ব্যবহার না করে শিক্ষার মাধ্যম হিসেবেও ব্যবহার করতে পারি। দেশের দূরদুরান্তে বসে ও শুধুমাত্র স্মার্টফোন ব্যবহার করে সব বিষয়ের ক্লাস করা সম্ভব । সারাবিশ্বে ভালো মানের প্রতিটি বিশ্ববিদ্যালয়ে অনলাইন ও দূর শিক্ষণ কার্যক্রম চালু রয়েছে।আমাদের দেশের বিশ্ববিদ্যালয়গুলোও দূর শিক্ষা কার্যক্রমে উদ্বুদ্ধ হতে পারে। শুধু দেশি নয়, অনেক বিদেশি শিক্ষার্থীও তাতে দেশের বিশ্ববিদ্যালয় থেকে শিক্ষা গ্রহণে  উদ্বুদ্ধ হবে।অনলাইনে ক্লাস নেওয়ার ক্ষেত্রে কিছুটা সহযোগিতামূলক মনোভাব পোষণ করলে ছাত্রছাত্রীদের মনোযোগ আকর্ষণ করা যায় খুব সহজে। অনলাইন ক্লাস পরিচালনার জন্য  জুম,স্কাইপ ছাড়াও আরও কিছু অ্যাপস আছে, এতে দীর্ঘক্ষণ ধরে ক্লাস বা কনফারেন্স করা সম্ভব। এই অ্যাপসগুলোর সুবিধা হলো অনুষ্ঠিত  ক্লাস রেকর্ড করে রাখা যায়, যা পরবর্তীতে কোনো শিক্ষার্থী ক্লাস না করতে পারলে সে রেকর্ডকৃত ক্লাসটি  দেখেও শেখার সুযোগ থাকে যা অফলাইন ক্লাসে সম্ভব নয়। অনলাইনে পরীক্ষা নেওয়ার ক্ষেত্রে গুগল ফর্ম, গুগল ক্লাসরুমসহ আরও বেশিকিছু থার্ডপার্টি অ্যাপস আছে যা দিয়ে আগে থেকে সময় নির্ধারণ করে দিয়ে পরীক্ষা নেওয়া যায়, এক্ষেত্রে পরীক্ষার্থী ওই অ্যাপসটি বন্ধ করলে বা একই সময়ে অন্য কোনো এপস চালু করলে বা  নির্ধারিত  সময়ের মধ্যে উত্তর না করতে পারলে তাদের পরীক্ষাটি বাতিল বলে গণ্য হয়।  সুতরাং, পরীক্ষায় অসদুপায় অবলম্বনের সুযোগ খুব কম থাকে। একই পদ্ধতিতে অনলাইনে শিক্ষার্থী ভর্তি ও মূল্যায়ন সম্ভব। ইমেইলের মাধ্যমে এসাইনমেন্ট নেওয়া  এবং প্রেজেন্টেশন সরাসরি ভিডিও কনফারেন্স এর মাধ্যমে নেওয়া যেতে পারে। বর্তমানে শিক্ষার্থীরা যেভাবে প্রযুক্তি নির্ভর হয়ে উঠছে তাতে দূরশিক্ষণ কার্যক্রম সম্পর্কে বিশ্ববিদ্যালয়গুলোর এগিয়ে আসা উচিত।সাথে সাথে ইউজিসির উচিত বেসরকারি বিশ্ববিদ্যালয়গুলোতে যে অচলাবস্থা সৃষ্টি হয়েছে তা দূরীকরণে অনলাইন শিক্ষার সকল কার্যক্রম চালিয়ে যাওয়ার আহ্বান  জানানো।লায়লা ফেরদৌসীলেকচারার অব ইকোনমিকস, গ্রিন  ইউনিভার্সিটি অব বাংলাদেশ","5","https://bangla.dhakatribune.com/articles/opinion/page/5"
"1632474291-937","https://bangla.dhakatribune.com/","মতামত","https://bangla.dhakatribune.com/articles/opinion","বাংলাদেশের প্রেক্ষাপটে ইসলামী শাসনতন্ত্র...","https://bangla.dhakatribune.com/opinion/2021/01/25/31259","আমরা ইসলামী শাসনতন্ত্রের অতীত সম্পর্কে জানি। ইসলামী শাসনতন্ত্র সর্বপ্রথম প্রতিষ্ঠিত হয়েছিলো খুলাফায়ে রাশিদীনের যুগে

ইসলামী শাসনতন্ত্র হলো ইসলাম ধর্মীয় আদর্শ থেকে উৎসরিত রাজনৈতিক চিন্তাধারার ভিত্তিতে পরিচালিত রাষ্ট্রব্যবস্থা। বর্তমানকালে ইসলামী শাসনতন্ত্রের ভিত্তিতে পরিচালিত রাষ্ট্রব্যবস্থা বিশ্বের কোথাও নেই। কিন্তু বাংলাদেশে ইসলামী আদর্শের ভিত্তিতে রাষ্ট্রব্যবস্থা কায়েম করতে, অনেকগুলো রাজনৈতিক দল সচেষ্ট রয়েছে। এই সারিতে যে সব রাজনৈতিক দল রয়েছে, সেগুলো হলো- বাংলাদেশ জামায়াতে ইসলামী, ইসলামিক ফ্রন্ট বাংলাদেশ, ইসলামী ঐক্যজোট, বাংলাদেশ খেলাফত মজলিস, ইসলামী আন্দোলন বাংলাদেশ, বাংলাদেশ ইসলামী ফ্রন্ট ও জমিয়তে উলামায়ে ইসলাম বাংলাদেশ। যারা এই দলগুলোর নেতৃত্বে রয়েছেন, তারা হলেন ইসলামী ভাবাধারায় উজ্জীবিত মূলধারার শিক্ষায় শিক্ষিতজন থেকে শুরু করে ইসলামী শিক্ষায় শিক্ষিত ওলামা ও মাশায়েখগণ।তারা যে রাষ্ট্রব্যবস্থার কথা চিন্তা করেন, তা কোনো দলের গঠনতন্ত্র বা ইশতেহারে সবিস্তারে বিধৃত নয়। তবে তাদের রাষ্ট্রচিন্তার উৎস হলো আল-কুরআন ও সুন্নাহ। কিন্তু আল-কুরআন বা সুন্নাহতে ইসলামী আদর্শের শুধু মূলনীতিগুলো বিধৃত রয়েছে। সে কারণে দলভেদে এই সমস্ত দলের নেতৃত্বের রাষ্ট্রচিন্তা অভিন্ন নয়।আমরা ইসলামী শাসনতন্ত্রের অতীত সম্পর্কে জানি। ইসলামী শাসনতন্ত্র সর্বপ্রথম প্রতিষ্ঠিত হয়েছিলো খুলাফায়ে রাশিদীনের যুগে। সেই খুলাফায়ে রাশেদীন যুগের অবসান হয়েছিলো রাজনৈতিক দ্বন্দ্বের কারণে। এমনকি খুলাফায়ে রাশেদীন প্রতিষ্ঠিত হয়েছিলো একটি রাজনৈতিক দ্বন্দ্বের মধ্যে দিয়ে।হযরত মুহম্মদ (সা.)-এর ইন্তেকাল পর্বে তার কর্তৃক প্রতিষ্ঠিত রাষ্ট্রব্যবস্থায় শাসনতন্ত্র পরিচালক খলিফা নির্বাচন নিয়ে এই দ্বন্দ্বের সূত্রপাত হয়, যা খুলাফায়ে রাশেদীনের পরবর্তী যুগ পর্যন্ত প্রলম্বিত হয়। এই দ্বন্দ্বে নব প্রতিষ্ঠিত ইসলামী শাসনতন্ত্রে আবু বকর (রা.) খলীফা হিসাবে অধিষ্ঠিত হন বটে, কিন্তু সে সময় খলিফা পদে অধিষ্ঠিত হতে নির্বাচনী দ্বন্দ্বে অবতীর্ণ হয়েছিলেন মদীনার আনসারগণের প্রতিনিধি সাদ ইবনে উবাদাহ আল-আনসারী (রা.) ও বর্তমানে শি’য়া হিসাবে খ্যাত মুসলমানদের প্রতিনিধি হযরত আলী (রা.)। শেষ পর্যন্ত উমর ইবনুল খাত্তাব, আবু বকর (রা.) ও আবু উবাইদাহ ইবনুল জাররাহ (রা.) প্রমুখের হস্তক্ষেপে আবু বকর (রা.) খলীফা হিসাবে নির্বচিত হন। আবু বকর (রা.)-কে খলীফা নির্বাচনের মধ্যে দিয়ে ইসলামী শাসনতন্ত্রের খলীফানির্বাচন সুসম্পন্ন হয় বটে, কিন্তু ভিতরে ভিতরে এক ধরণের রাজনৈতিক দ্বন্দ্ব রয়ে যায়। যে কারণে পরবর্তীকালে নির্বাচিত খলীফাদের তিনজনকে প্রাণ দিতে হয়েছিলো রাজনৈতিক প্রতিদ্বন্দ্বীদের নিকট। তাছাড়া প্রত্যেক খলীফার মৃত্যুর আগে ও পরে অনেক রক্তাক্ত ঘটনা ঘটে। উদাহরণ স্বরূপ, হযরত উমর ইবনুল খাত্তাব আবু বকর (রা.)-এর হত্যাকাণ্ডের পর, তার পুত্র উবাইদুল্লাহ ইবনে উমর উত্তেজিত হয়ে সন্দেহভাজন হত্যাকারীদের হত্যা করতে উদ্যত হন এবং তিনি ঐ প্রয়াসে হরমুজান, জাফিনা ও মূল আততীয় পিরুজ-এর কন্যাকে হত্যা করেন।উপরের আলোচনা থেকে একথা স্পষ্ট হয়েছে যে, আদর্শ যতোই কল্যাণমূখী হোক না কেনো শাসনতন্ত্রে অধিষ্ঠিত হতে হলে, নির্বাচন প্রক্রিয়াকে অতিক্রম করতে হয়। নির্বাচনী প্রক্রিয়ায় প্রতিপক্ষ দল থাকে, তাদের আদর্শও থাকে। ইসলামী আদর্শে উদ্দীপিত রাজনৈতিক দল হয়েও, খলীফা হয়েও এবং একই কুরআন-সুন্নাহর অনুসারী হওয়া সত্ত্বেও খুলাফায়ে রাশেদীনের যুগে সাহাবীগণ ক্ষমতার দ্বন্দ্বে ব্যপৃত ছিলেন। যে কারণে খিলাফত প্রতিষ্ঠার ৩০ বছর (প্রতিষ্ঠা ৬৩২ খ্রিস্টাব্দ-বিলুপ্তি ৬৬১ খ্রিস্টাব্দ) কাল অতিক্রান্ত হতে না হতেই, খিলাফত বিলুপ্ত হয় এবং সে সময়কার সাহাবী, তাবেঈ ও তাবেঈ-তাবেঈনদের হাত ধরে ইসলামী রাজতন্ত্র কায়েম হয়। এই ইসলামী রাজতন্ত্র আরব অঞ্চল থেকে আরও বিস্তৃত হয়ে ভারতবর্ষে পৌঁছায়। এর ধারাবাহিকতায় একসময় (১২০৩ খ্রিস্টাব্দে) বাঙ্গলায় ইসলামী রাজতন্ত্র কায়েম হয়। ততোদিনে আরবের ইসলাম মধ্যএশীয় মুসলমান সমরনায়কদের হাতে ধরে নানা উপাদানে সংশ্লিষ্ট হয়ে, সহজিয়া সূফী ইসলাম ধর্মে রূপান্তরিত হয়। আর ইসলামী রাজতন্ত্রের যারা ধারকবাহক ছিলেন, তাদের জীবনাচারেও ছিলো না কোনো ইসলামের ছাপ।খুলাফায়ে রাশেদীনের যুগ ও পরবর্তী ইসলামী রাজতন্ত্রের যুগে রাষ্ট্রক্ষমতার পট পরিবর্তনে বা রাজা ও সুলতান পরিবর্তনে সর্বদাই জড়িত ছিলো রাজনৈতিক দ্বন্দ্ব। আর এই রাজনৈতিক দ্বন্দ্বের বহি:প্রকাশ ঘটেছে নানান প্রতারণা, কূটকৌশল, ষড়যন্ত্র, গুপ্তহত্যা ও হত্যায়। আর যারা এসব কাজের সহায়ক ছিলো- তারা ছিলো ইসলামের লেবাসদারী ফাসিক, মুনাফিক ও মুরতাদগণ। কাজেই আজকের দিনে অথবা ভবিষ্যতে বাংলাদেশে ইসলামী শাসনতন্ত্র কায়েম করতে গেলে, ইসলামের লেবাসদারী এসব ফাসিক, মুনাফিক ও মুরতাদগণ রাজনৈতিক দ্বন্দ্বে যে হাওয়া দিবে- এ কথা অনেকটাই স্পষ্ট। ফলশ্রুতিতে, সফল ইসলামী বিপ্লব শেষে প্রতিষ্ঠিত ইসলামী শাসনতন্ত্রে তারাই তাদের মতো করে ইসলামের লেবাসদারী ফাসিক, মুনাফিক ও মুরতাদদেরকে বসাবে। মাঝখান থেকে ব্যর্থহবে ইসলামী বিপ্লবে আত্মদানকারী মুমিন-মুসলমানদের শহীদের রক্ত। কাজেই এদেশে ইসলামী শাসনতন্ত্র কায়েম হবে- এমনটা আশা করা বাতুলতা মাত্র।উক্ত আলোচনার প্রেক্ষিতে বলা যায় যে, ইসলামের লেবাসদারী ফাসিক, মুনাফিক ও মুরতাদগণ এবং ভিন্ন ধর্মী ও ভিন্ন মতাবলম্বী জনগোষ্ঠীকে সামিল রেখে প্রচলিত গণতান্ত্রিক ব্যবস্থার মধ্যেই ইসলামী শাসনতন্ত্র কায়েম করা হলে, সেই রাষ্ট্রব্যবস্থা হবে টেকসই রাষ্ট্রব্যবস্থা। কাজেই, সমস্ত ইসলামী আদর্শে উদ্দীপ্ত দলগুলোর কাজ হবে একটি রক্তক্ষয়ী ইসলামী বিপ্লবের ধারণাকে পরিহার করে একে বাস্তবধর্মী ধারায় প্রবাহিত করা, যেনো জনমানুষ ইসলামী ভাবধারায় উদ্বুদ্ধ হয়ে প্রচলিত রাষ্ট্রব্যবস্থাকে কল্যাণমুখি করে গড়ে তোলে এবং ইসলামী বিপ্লবের নামে কোনো ভবিষ্যত রক্তক্ষয়ী পরিণাম থেকে জাতি রক্ষা পায়।ডক্টর এ.বি.এম. রেজাউল করিম ফকির; অধ্যাপক, জাপানি ভাষা ও সংস্কৃতি, ঢাকা বিশ্ববিদ্যালয়; পরিচালক, আধুনিক ভাষা ইনস্টিটিউট, ঢাকা বিশ্ববিদ্যালয়","3","https://bangla.dhakatribune.com/articles/opinion/page/3"
"1632474439-965","https://bangla.dhakatribune.com/","মতামত","https://bangla.dhakatribune.com/articles/opinion","প্রতিদিন গড়ে ৩২ শিশুর প্রাণ যাচ্ছে,...","https://bangla.dhakatribune.com/opinion/2020/10/19/28600","বলা চলে শিশুদের জীবনটা বেশ সস্তাই এদেশে

থেমে নেই জলে ডুবে শিশু মৃত্যু। আজও নেত্রকোনার আটপাড়ায় আমির হামজা (৬) ও সানি (৫) নামের দুজন শিশু মারা গেছে। এর আগে ১৬ অক্টোবর দু’জন ও ১৫ অক্টোবর সরিষাবাড়ি, নেত্রকোনা ও লক্ষিপুওের ছয় শিশুর পানিতে ডুবে মৃত্যু হয়। এমনিভাবে গত ১০ দিনে গনমাধ্যমে অন্তত ২০ শিশুর পানিতে ডুবে মৃত্যুর খবর চোখে পড়ে। বিশ্ব স্বাস্থ্য সংস্থা বলছে ১ থেকে ১৭ বছর বয়সি শিশু মৃত্যুর দ্বিতীয় প্রধান কারণ পানিতে ডোবা। প্রতিদিন গড়ে ৫০ শিশু পানিতে ডুবে মারা যায় এদেশে। এই ৫০ শিশুর মধ্যে আবার ৩২ জনই চার বছরের কম বয়সি, যাদের মোট সংখ্যা বছরে দাঁড়ায় ১২ হাজার।

বাংলাদেশে পাঁচ বছরের কম বয়সি শিশু মৃত্যুর প্রধান কারণ পানিতে ডোবা। কিন্তু এনিয়ে কারো কোনো ভাবনা আছে বলে মনে হয় না। প্রতিদিন এতোগুলো শিশু মারা যাওয়া সত্ত্বেও পরিকল্পনা ও নীতি নির্ধারণে মহলের অগ্রাধিকার তালিকায় জায়গা করে নিতে পারেনি জলে ডুবে শিশু মৃর্তু। যার ফলে নেই কোনো সরকারি উদ্যোগ।

যদিও বছর জুড়েই পানিতে ডুবে মৃত্যুর ঘটনা ঘটেই চলে তবে বর্ষা মৌসুমে ও বড় উৎসব, পার্বণ পারিবারিক আয়োজনে কিংবা জাতীয় ছুটিকালীন সময়ে দুর্ঘটনার সংখ্যা বেড়ে যায়। এ বছর কয়েক দফায় বানের পানিতে প্লাবিত হওয়ার ফলে বন্যা দীর্ঘায়িত হয়েছে, যার ফলে সমানতালে ঘটে চলেছে অনাকাঙ্ক্ষিত এই দুঘর্টনা ও মৃত্যু।

বিচ্ছিন্নভাবে বিভিন্ন অঞ্চলে একটি-দু’টি করে জলে ডোবার ঘটনা ঘটার ফলে আমরা অনুধাবন করতে পরি না জল শিশুর জন্য কতটা ঝুকিপূর্ণ। উন্নয়ন সংস্থা সিনার্গোস জাতীয় গণমাধ্যমে প্রকাশিত অনাকাঙ্ক্ষিত দুর্ঘটনাজনিত শিশু মৃত্যুর তথ্য সংগ্রহ, সংরক্ষণ ও বিশ্লেষণ করে থাকে।

সংস্থার দেওয়া তথ্য বলছে, শুধুমাত্র জুলাই মাসে দেশের সংবাদমাধ্যমে ৭৬০ শিশুর মৃত্যুর সংবাদ প্রকাশ হয়েছে। এর মধ্যে ৬৫২ জন অর্থাৎ ৮৬ শতাংশ শিশুর মারা গেছে পানিতে ডুবে। তেমনি জুন মাসে ৮১ শতাংশ বা ৪৮৭ জন, মে মাসে ১৯২ জন শিশু পানিতে ডুবে মারা গেছে।

শিশুদের নিরাপত্তা, স্বাস্থ্য, শিক্ষা ও শিশুদের সুরক্ষা সরকারের সহায়ক নীতিমালা, আইন ও বিধি বিধান রয়েছে। শিশুর প্রতি নিষ্ঠুরতা, শিশু নিপীড়ন ও শিশু মৃত্যুরোধে দেশে সরকারি, বেসরকারি ও এনজিওদের উদ্যোগে উন্নয়ন কার্যক্রম চলছে। পরিকল্পিত সেসব উন্নয়ন কার্যক্রমে ব্যাপক বিনিয়োগের প্রত্যক্ষ ফলাফল হিসাবে শিশু উন্নয়ন সূচকে বাংলাদেশের অবস্থান বেশ ভালো। আমরা শিশু মৃত্যুহার উল্লেখযোগ্যভাবে কমাতে পেরেছি। গর্ভবতী ও শিশু স্বাস্থ্যসেবা বাড়ির দোরগোড়ায় নিয়ে যাওয়ায় ও পরিবার পরিকল্পনা সেবা বিস্তৃত করার ফলে প্রসবকালীন মা ও শিশুর মৃত্যু কমানো গেছে। গুটিবসন্ত, হাম, পোলিও বিদায় করা গেছে টিকাদান কর্মসূচির সফল বাস্তবায়নের মাধ্যমে। সরকার প্রশংসিত হয়েছে, প্রধানমন্ত্রী পুরষ্কার প্রহণ করেছেন। কিন্তু আমাদের প্রিয় শিশুরা প্রতিদিন পানিতে ডুবে মরছে। কেউ মরছে নির্যাতনের শিকার হয়ে, কেউ মরছে ধর্ষিত হয়ে, কেউবা রাস্তায় গাড়িচাপা পড়ে। বলা চলে শিশুদের জীবনটা বেশ সস্তাই এদেশে।

কেনো ও কোন শিশুরা পানিতে ডুবছে?

পানিতে ডুবে শিশুমৃত্যু প্রতিরোধে বাংলাদেশে সরকারি বা বেসরকারি পর্যায়ে খুব বেশি কাজ হয়নি। প্রতিষ্ঠিত এনজিওরা অজানা কারণে পানিতে ডুবে শিশুমৃত্যু নিয়ে কাজ করতে তেমন একটা আগ্রহী নয় বলেই মনে হচ্ছে। কেননা প্রতিষ্ঠিত কোনো এনজিও’র এ সম্পর্কিত কোনো কার্যক্রম কোথাও দৃশ্যমান নয়। তবে আশার কথা হলো, অন্য সব আরও অনেক অবহেলিত, উপেক্ষিত বিষয়ের মতো পানিতে ডুবে শিশু মৃত্যু প্রতিরোধেও এগিয়ে এসেছে কেউ কেউ। অবশ্য তাদের তেমন কোনো পরিচিতি নেই এনজিও খাতে।

তেমনই একটি প্রতিষ্ঠান সিআরপিআরবি, যাদের পরিচিতিতে হয়তো তেমন জোরালো নয়। তবে তারা এমন কাজ করছে যা অন্য হাই প্রোফাইলরা এনজিওরা করছে না। তারা আন্তর্জাতিক সংস্থা ব্লুমবার্গ ফিলানফ্রোপিক ও রয়েল লাইফবোট-ইউকে’এর সহযোগিতায় দীর্ঘদিন ধরে পানিতে ডুবে শিশুমৃত্যু প্রতিরোধে কার্যকরী স্থানীয় প্রযুক্তি উদ্ভাবনে কাজ করে আসছে ২০০৫ থেকে। সিআরপিআরবি তার অভিজ্ঞতা ও আন্তর্জাতিক মতামতের ভিত্তিতে বলেছে, দারিদ্র, অসচেতনতা ও প্রতিষ্ঠানিক উদ্যোগহীনতার কারণেই পানিতে ডুবে শিশু মৃত্যুর ঘটনা ঘটেই চলেছে। বাংলাদেশে শিশুরা পানিতে ডুবছে তার বাড়ির ২০ গজের মধ্যে এবং মৃত্যুর এ ঘটনাগুলো ঘটছে। মূলত সকাল ৯টা থেকে বেলা ১টার মধ্যে-যেসময়ে মা-বাবা, বড় ভাইবোন ও কেয়ার গিভাররা অন্য বাস্তুগত কাজে ব্যস্ত থাকেন। এছাড়াও উদ্যেগের বিষয় হলো আমাদেও বাড়ির পাশের ডোবা, নালা, পুকুর, খাল, বিল সব কিছু অরক্ষিত-কোনো প্রতিরক্ষা দেয়াল নেই এবং যার সহজ শিকার হচ্ছে কোমলমতি শিশুরা । তার মানে, ৯টা থেকে বেলা ১টা সময়কালে বাস্তবতার আলোকে বলা যায় গ্রামাঞ্চলে বসবাসকরা আমাদেও শিশুরা অরক্ষিত থাকে।

তাহলে করণীয় কী?

বিশ্ব স্বাস্থ্য সংস্থা ২০১৭ Preventing drowning: an implementation guide’এ নির্দেশনা দিয়েছে, সেখানে কমিউনিটিকে সম্পৃক্ত করে ডে-কেয়ার সেন্টারের কথা বলা হয়েছে। এছাড়াও নীতি পর্যালোচনা ও দেশীয় প্রেক্ষাপট বিবেচনায় নেওয়ার তথাও রয়েছে। সমাধানটা আসলে জানা। পার্শ্ববর্তী দেশ ভারত, ভিয়েতনামসহ অনেক দেশেই কমিউনিটিকে ও স্থানীয় সরকারকে যুক্ত প্রণিত মডেল সফল হয়েছে। আমাদের দেশে ব্লুমবার্গ ফিলানফ্রোপিক’এর সহযোগিতায় সিআরপিআরবি একযুগের বেশি সময় ধরে পানিতে ডুবে শিশু মৃত্যুরোধে কাজ করছে। তাদের কম্যিনিটি ডে-কেয়ার মডেল “ভাসা ও সলিড” মডেল এক্ষেত্রে সাফল্য এনেছে। সাম্প্রতিক প্রকাশিত আইসিডিডিআরবি, জন হপকিন্স বিশ্ববিদ্যালয় ও সিআরপিআরবি’র যৌথ জরিপে পাওয়া তথ্য বলছে এ মডেল বাস্তবায়ন করে বছরে ৮ হাজার শিশুর প্রাণ বাঁচানো সম্ভব। প্রয়োজন কার্যকর উদ্যোগ, আন্তঃমন্ত্রণালয় সমন্বয় ও প্রয়োজনীয় অর্থেও সংস্থান করা।","4","https://bangla.dhakatribune.com/articles/opinion/page/4"
"1632475290-1093","https://bangla.dhakatribune.com/","মতামত","https://bangla.dhakatribune.com/articles/opinion","শতবর্ষে ঢাকা বিশ্ববিদ্যালয়ের ভাষা শিক্ষা...","https://bangla.dhakatribune.com/opinion/2021/06/30/36005","বিশ্ববিদ্যালয়ের শিক্ষাব্যবস্থা গড়ে উঠে রাষ্ট্রের শিক্ষানীতিকে কেন্দ্র করে, সে বিবেচনায় কোনো বিশ্ববিদ্যালয়ের ভাষা ও ভাষা-সংশ্লিষ্ট শিক্ষাব্যবস্থা গড়ে উঠে রাষ্ট্র প্রণীত ভাষানীতিকে কেন্দ্র করে, কিন্তু বাংলাদেশ নামক রাষ্ট্রের কোনো ভাষানীতি নেই
১. পূর্বকথাআজ পহেলা জুলাই, ২০২১ খ্রিষ্টাব্দ। শতবছর পূর্বে এই দিনে ঢাকা বিশ্ববিদ্যালয় প্রতিষ্ঠিত হয়েছিলো। সে হিসাবে আজ ঢাকা বিশ্ববিদ্যালয়ের শতবর্ষ পূর্ণ হলো। এই শতবর্ষ ধরে বিভিন্ন সময়ে ঢাকা বিশ্ববিদ্যালয়ে ভাষা ও ভাষা-সংশ্লিষ্ট শিক্ষা কার্যক্রম চালু করা হয়। বিভিন্ন যুগপর্বে চালু করা এসব ভাষা ও ভাষা-সংশ্লিষ্ট শিক্ষা কার্যক্রমকে একসঙ্গে সাজিয়ে দেখলে, আমাদের সামনে ঢাকা বিশ্ববিদ্যালয়ের একটি ভাষা শিক্ষা ব্যবস্থার চিত্র আমাদের সামনে পরিস্ফূট হয়। অধিকন্তু এই ভাষা ও ভাষা-সংশ্লিষ্ট শিক্ষা কার্যক্রমগুলো থেকে ঢাকা বিশ্ববিদ্যালয়ের একাডেমিয়ার ভাষাচিন্তা সম্পর্কে সম্যক ধারণা পাওয়া যায়। কোনো বিশ্ববিদ্যালয়ের শিক্ষাব্যবস্থা গড়ে উঠে রাষ্ট্রের শিক্ষানীতিকে কেন্দ্র করে।সে বিবেচনায় কোনো বিশ্ববিদ্যালয়ের ভাষা ও ভাষা-সংশ্লিষ্ট শিক্ষাব্যবস্থা গড়ে উঠে রাষ্ট্র প্রণীত ভাষানীতিকে কেন্দ্র করে। এখানে জানা প্রয়োজন যে, ভাষানীতি বলতে কী বুঝায়। ভাষানীতি হলো-রাষ্ট্রভাষা, ক্ষুদ্র নৃগোষ্ঠীর ভাষা, ধ্রুপদী ভাষা ও বিদেশি ভাষা ইত্যাদি বিভিন্ন শ্রেণীর ভাষার গুরুত্ব অনুযায়ী গঠন, মর্যাদা ও প্রায়োগিকতা আরোপণ সম্পর্কিত নীতিমালা।কিন্তু বাংলাদেশ নামক রাষ্ট্রের কোনো ভাষানীতি নেই। কিন্তু স্বায়ত্ত্বস্বাশিত বিশ্ববিদ্যালয় হিসাবে ঢাকা বিশ্ববিদ্যালয়ের ভাষা ও ভাষা-সংশ্লিষ্ট শিক্ষা কার্যক্রম চালুর সুযোগ ছিলো। এই সুযোগকে কাজে লাগিয়ে ঢাকা বিশ্ববিদ্যালয় বিচ্ছিন্নভাবে বিভিন্ন ধাপে ভাষা ও ভাষা সংশ্লিষ্ট বিভাগ ও ইনস্টিটিউট গড়ে তুলে। বিভিন্ন সময়ে প্রতিষ্ঠিত ভাষা ও ভাষা-সংশ্লিষ্ট বিভাগ ও ইনস্টিটিউট এবং বিভিন্ন সময়ে প্রবর্তিত নানা ভাষা ও ভাষা-সংশ্লিষ্ট শিক্ষা কার্যক্রম মিলে শতবর্ষে ঢাকা বিশ্ববিদ্যালয়ে সার্বিকভাবে যে ভাষা ও ভাষা-সংশ্লিষ্ট শিক্ষা কার্যক্রম পরিস্ফূট তা এখানে তুলে ধরা হলো। ৩.ভাষা ও ভাষা সংশ্লিষ্ট বিভাগের শিক্ষাব্যবস্থার চালচিত্রঢাকা বিশ্ববিদ্যালয়ের ভাষা ও ভাষা সংশ্লিষ্ট বিষয়ে শিক্ষা ব্যবস্থার চালচিত্র তিনটিভাগে উপস্থাপন করা যেতে পারে: ৩.১.কলা অনুষদভুক্তভাষা ও ভাষা সংশ্লিষ্ট বিভাগের শিক্ষাব্যবস্থার চালচিত্রকলা অনুষদে ভাষা সংশ্লিষ্ট বিভিন্ন বিষয়ে পঠন-পাঠন হয়ে থাকে। কলা অনুষদের অন্তর্ভুক্ত ভাষা সংশ্লিষ্ট বিভাগগুলো হলো-ভাষাবিজ্ঞানবিভাগ, বাংলা বিভাগ, ইংরেজি বিভাগ, আরবি বিভাগ, সংস্কৃত বিভাগ, পালি ও বৌদ্ধ অধ্যয়ন বিভাগ, ফার্সি ভাষা ও সাহিত্য বিভাগএবংউর্দু বিভাগ। এই বিভাগগুলোর অধিকাংশই ১৯২১ খ্রিস্টাব্দে ঢাকা বিশ্ববিদ্যালয়ের জন্মলগ্নে প্রতিষ্ঠা করা হয়। শুরুতে বাংলা ও সংস্কৃত বিভাগ একান্নবর্তী বিভাগ ছিলো।পরবর্তীতে সংস্কৃত ও পালি বিভাগএবং উর্দু ও ফার্সি বিভাগগুলো একান্নবর্তী বিভাগহিসাবেচালু ছিলো। এগুলো বিভিন্ন সময়ে আলাদা হয়ে বর্তমান ভাষাসংশ্লিষ্ট বিভাগে রূপ নিয়েছে। সর্বশেষ যে বিভাগটি প্রতিষ্ঠা করা হয়েছে, তা হলো-উর্দু বিভাগ, যা ২০০৭ সালে আলাদা বিভাগ হিসাবে প্রতিষ্ঠা করা হয়।এই বিভাগগুলোর কতকগুলোর নাম থেকে সহজে অনুমেয় যে, পালি ও বৌদ্ধ অধ্যয়ন বিভাগ এবং ফার্সি ভাষা ও সাহিত্য বিভাগে যথাক্রমে পালি ভাষার সাথে বৌদ্ধধর্ম এবং ফার্সি ভাষার সাথে ফার্সি সাহিত্যের পঠন-পাঠন হয়ে থাকে। কিন্তু বাংলা বিভাগ, ইংরেজি বিভাগ, আরবি বিভাগ, সংস্কৃতবিভাগ ও উর্দু বিভাগে কী পঠন-পাঠন হয়ে থাকে, তা বিভাগের নাম থেকে পরিষ্কার নয়। কিন্তু এগুলোর পাঠ্যসূচী পর্যালোচনা করলে দেখা যায় যে, বাংলা বিভাগ, ইংরেজি বিভাগ, আরবি বিভাগ, সংস্কৃতবিভাগ ও উর্দু বিভাগে যথাক্রমে বাংলা সাহিত্য, ইংরেজি সাহিত্য, আরবি ভাষা ও ইসলাম ধর্ম, সংস্কৃত ভাষা ও বৈদিক ধর্ম এবং উর্দু ভাষা ও সাহিত্যের পঠন-পাঠন হয়ে থাকে। ৩.২. আধুনিক ভাষা ইনস্টিটিউটে ভাষা ও ভাষাসংশ্লিষ্ট বিষয়ে শিক্ষাব্যবস্থার চালচিত্রআধুনিক ভাষা ইনস্টিটিউট (আভাই) প্রতিষ্ঠিত হয় ১৯৭৪ সালে। কিন্তু ১৯৬৭ সালে প্রতিষ্ঠাকালে এর নাম ছিলো- বিদেশি ভাষা বিভাগ, যা আন্তর্জাতিক সম্পর্ক বিভাগের সাথে একান্নবর্তী বিভাগ হিসাবে সামজিক বিজ্ঞান অনুষদের অঙ্গীভূত ছিলো। বর্তমান স্থানে নতুন শিক্ষাভবন স্থাপন করা হলে, বিদেশী ভাষা বিভাগকে ১৯৭৪ সালে আধুনিক ভাষা ইনস্টিটিউট (আভাই) নামে এই শিক্ষাভবনে স্থানান্তর করা হয়। আভাই-এর সংবিধি (5th Statutes of the Dhaka University, https://www.du.edu.bd/download/statutes/DU-6th-Statutes.pdf) অনুযায়ী এখানে আরবি, বাংলা (বিদেশিদের জন্য), বর্মী, চীনা, ইংরেজি, ফরাসি, জার্মান, হিন্দি, ইন্দোনেশীয়, ইতালীয়, জাপানি, মালয়, নেপালি, ফার্সি, রুশ, সিংহলি, স্পেনীয়, সোয়াহিলি, তামিল, থাই, তুর্কি এবং উর্দু ভাষার পঠন-পাঠন ও গবেষণা হওয়ার কথা। কিন্তু বর্তমানে আভাইতে ১৫টি ভাষার পঠন-পাঠন হয়ে থাকে। সাম্প্রতিকালে আভাইতে চীনা, ফরাসি ও জাপানি ভাষা ও সংস্কৃতি বিষয়ে স্নাতক ও স্নাতকোত্তর শিক্ষাক্রম চালুকরণের ফলে, বিদেশী ভাষার সাথে ভাষা বিজ্ঞান, সাহিত্য ও সংস্কৃতির পঠন-পাঠন শুরু হয়েছে। ৩.৩.অন্যান্য বিভাগ ও ইনস্টিটিউটে ভাষা শিক্ষার চালচিত্র আধুনিক ভাষা ইনস্টিটিউট (আভাই) ও কলা অনুষদভুক্ত বিভিন্ন বিভাগে ভাষা ও ভাষা সংশ্লিষ্ট বিষয় পঠন-পাঠনের বাইরেও, বিভিন্ন অনুষদ ও ইনস্টিটিউটে সীমিত পর্যায়ে বাংলা ও ইংরেজি ভাষাসহ কয়েকটি বিদেশী ভাষার পঠন-পাঠন হয়ে থাকে।তাছাড়া ১০০ নম্বরের বাংলা ও ইংরেজি ভাষার কোর্স বিভিন্ন বিভাগের পাঠ্যক্রমের অন্তর্ভুক্ত রয়েছে। এছাড়া আন্তর্জাতিক সম্পর্ক বিভাগ, ভাষা বিজ্ঞান বিভাগ, আন্তর্জাতিক ব্যবসা অধ্যয়ন বিভাগ, ব্যবসায় প্রশাসন ইনস্টিটিউটে ১০০নম্বেরর বিভিন্ন বিদেশী ভাষার কোর্স মূল পাঠ্যক্রমের অন্তর্ভুক্ত রয়েছে। ৪.ঢাকা বিশ্ববিদ্যালয়ের ভাষা ও ভাষা-সংশ্লিষ্ট শিক্ষাব্যবস্থা উন্নয়নে করণীয় ঢাকা বিশ্ববিদ্যালয়ের ভাষা ও ভাষা-সংশ্লিষ্ট শিক্ষা কার্যক্রম সম্পর্কিত উক্ত পর্যালোচনা থেকে একটি কথা স্পষ্ট হয়েছে যে, ঢাকা বিশ্ববিদ্যালয়ের ভাষা ও ভাষা-সংশ্লিষ্ট শিক্ষাব্যবস্থাটি সুষ্ঠু ও যুগোপযোগী নয়। একটিসুষ্ঠু ভাষা শিক্ষাব্যবস্থায় ভাষাগত দক্ষতা অর্জনে সহায়ক ভাষা শিক্ষা কার্যক্রম সন্নিবেশিত থাকে এবং একই সাথে এই ভাষা শিক্ষা কার্যক্রমগুলো দেশজ, আন্তর্জাতিক ও ধ্রুপদী চর্চার নিয়ামক হিসাবে যুক্ত হয়। সেজন্য ঢাকা বিশ্ববিদ্যালয়ের ভাষা ও ভাষা সংশ্লিষ্ট শিক্ষা কার্যক্রম সুষ্ঠুভাবে পরিচালনা করতে হলে, আধুনিক শাস্ত্রীয়কার্যক্রমে সহায়ক একটি কোমল অবকাঠামো নির্মাণ করা প্রয়োজন। এ প্রসঙ্গে উল্লেখ্য যে, ‘ভাষা’ অভিধায় যত শিক্ষা কার্যক্রম ঢাকা বিশ্ববিদ্যালয়ে পরিচালিত হয়, তার মোটামুটি দু’টি দিক রয়েছে―১) ভাষাগত দক্ষতার দিক এবং ২) জ্ঞানীয়/শাস্ত্রীয় দিক।কিন্তু ঢাকা বিশ্ববিদ্যালয়ে পরিচালিত ভাষা ও ভাষা-সংশ্লিষ্ট শিক্ষা কার্যক্রম পরিচালনায় এই দু’টি দিককেই উপেক্ষা করা হয়েথাকে। নিম্নে বিষয়টির পর্যালোচনা পূর্বক, এই অবস্থা থেকে উত্তরণের উপায় বর্ণনা করা হবে।  ৪.১.ভাষাগত দক্ষতার দিকভাষাগত দক্ষতা কয়েকটি ক্রমোচ্চ ধাপে বিভক্ত। ঢাকা বিশ্ববিদ্যালয়ের শিক্ষা কার্যক্রমের অন্তর্ভুক্ত অনেকগুলো ভাষা- ইংরেজি, জার্মান ও জাপানিইত্যাদি ভাষার দক্ষতার মান নির্ধারণে প্রমিত মানদণ্ড রয়েছে। ইংরেজি ভাষার দক্ষতা নিরূপণে সহায়ক প্রমিত মানদণ্ডের মধ্যে রয়েছে- IELTS ওToEFL। কিন্তু আমাদের জাতীয় ভাষা বাংলা ভাষার দক্ষতার মান নিরূপককোনো মানদণ্ড নেই। কিন্তু উচ্চশিক্ষা কার্যক্রমটি অনুষ্ঠিত হতে শিক্ষক ও শিক্ষার্থী উভয়েরই যথেষ্ট ভাষাগত দক্ষতা প্রয়োজন। কারণ জ্ঞানের আধার হলো ভাষা। ব্যক্তিবিশেষের জ্ঞান ভাষার কাঠামোতে পরিব্যপ্ত থাকে। কাজেই, শিক্ষক নিয়োগে, শিক্ষার্থী ভর্তিতে এবং পরীক্ষা পদ্ধতিতে ভাষাগত দক্ষতার বিষয়টি বিবেচনায় নেয়া উচিত। ৪.১.১.শূন্য থেকে ভাষা শিক্ষায় ভাষাগত দক্ষতার উপযোগিতাপূর্ববর্তী অনুচ্ছেদে বর্ণনা করা হয়েছে যে, বিভিন্ন অনুষদভুক্ত কতকগুলো বিভাগ ও আধুনিক ভাষা ইনস্টিটিউটে শুন্য থেকে ভাষাগত দক্ষতা অর্জন উপযোগী শিক্ষা কার্যক্রম পরিচালনা করা হয়ে থাকে। এসব ভাষার মধ্যে রয়েছে- i) প্রতিবেশী দেশসমূহের বিদেশি ভাষা: উর্দু ও হিন্দি, এবং ii) দূরদশসমূহের বিদেশি ভাষা: জাপানি, চীনা, জার্মান, তুর্কী, রুশ ও ফরাসি ইত্যাদি। এসব ভাষা কর্মক্ষেত্রে ব্যবহারে বা জ্ঞানার্জনের মাধ্যম হিসাবে ব্যবহার করতে হলে, ভাষাগত দক্ষতার প্রয়োজন হয়। বিদেশের কোনো প্রতিষ্ঠানই লোকবল নিয়োগে বা শিক্ষা কার্যক্রমে অংশগ্রহণের ক্ষেত্রে ভাষাগত দক্ষতায় ছাড় দেয় না। সেজন্য তারা বাংলাদেশের শিক্ষক ও শিক্ষার্থীদের কোনো সুযোগ দিতে- উভয়েরই ভাষাগত দক্ষতাকে বিবেচনায় নিয়ে থাকে। কিন্তু আমাদের ঢাকা বিশ্ববিদ্যালয়ে এই বিষয়টি আমলে নেওয়া হয় না। ফলে আমাদের ঢাকা বিশ্ববিদ্যালয়ের শিক্ষাব্যবস্থায় উদ্দীষ্ট ভাষাগতদক্ষতা জন্মায় না। আবার ঢাকা বিশ্ববিদ্যালয়ের যেসব বিভাগে বিদেশি ভাষার পাঠ দেওয়া হয়, তার অধিকাংশেরই পাঠ্যক্রমে ১টির বেশি বিদেশি ভাষা কোর্স নেই। কিন্তু ভাষাগত দক্ষতার মানদণ্ডে, যেমন- Common European Framework for Reference (CEFR),যাপ্রায়সব শিক্ষাবিদই অনুসরণ করে থাকেন, ভাষাগত দক্ষতার ৬টি ধাপের কথা বলা হয়েছে। এর প্রথম ধাপটি কৃতকার্যভাবে অতিক্রম করতে ১৫০ ঘণ্টার ক্লাস ও তার দ্বিগুণ সময় স্ব-অধ্যয়নের প্রয়োজন হয়। কিন্তু এই ধাপ অতিক্রমকারীরা কেবলই অভিযোজনমূলক দক্ষতা অর্জন করতে পারে। সে অর্থে ঢাকাবিশ্ববিদ্যালয়ের পাঠ্যক্রমে শুধুমাত্র নিম্নতম ভাষাগত দক্ষতা গঠন উপযোগী কোর্স প্রবর্তন করতেহলে, ১০ ক্রেডিট-এর সমান কোর্স প্রবর্তন করা দরকার। কিন্তু একটি ভাষাকে মোটামুটি রপ্ত করতে হলে, প্রায় ৪০ ক্রেডিট-এর সমপরিমাণ কোর্স প্রদান করা প্রয়োজন। তবে ভাষা বিজ্ঞান বিভাগ, বাংলা বিভাগ, আরবি বিভাগ, ইংরেজি বিভাগ বা আভাই-এরযেসববিভাগেভাষা বিজ্ঞান পাঠ্যক্রমের অন্তর্ভুক্ত রয়েছে, সেখানে ১/২টি বিদেশি ভাষা কোর্স ভাষা বিজ্ঞানে ব্যুৎপত্তি সৃজনে সহায়ক হতেপারে, তবেভাষাগতদক্ষতাজন্মাবেনা। কাজেই উক্ত বিভাগ ব্যতীতঅন্যান্য বিভাগ বা ইনস্টিটিউট, যেমন- ব্যবসায় প্রশাসন ইনস্টিটিউটে ১টি কোর্সের মাধ্যমে, ভাষা শিক্ষাদানের যে কার্যক্রম চালু রয়েছে, তা অর্থহীন। সেজন্য শূন্য থেকে ভাষা শিক্ষায় ভাষাগত দক্ষতা বিষয়ক শিক্ষা কার্যক্রম সুচারুরূপে পরিচালনা করতেশিক্ষক নিয়োগে, শিক্ষার্থী ভর্তিতে এবং পরীক্ষা পদ্ধতিতে ভাষাগত দক্ষতার বিষয়টি বিবেচনায় নেয়া উচিত। ৪.১.২.দক্ষতাপুষ্ট ভাষায় ভাষাগত দক্ষতার উপযোগিতাশিক্ষার্থীদেরঅনেকেই বাংলা, ইংরেজি, আরবি ও উর্দু-এ ৪টি ভাষায় ভাষাগত দক্ষতা নিয়ে ঢাকা বিশ্ববিদ্যালয়ে ভর্তি হয়ে থাকে। এর মধ্যে বাংলা ও ইংরেজি ভাষায় দক্ষতাটি শিক্ষক ও শিক্ষার্থীগণ লাভ করে থাকে শূন্য থেকে শুরু করে উচ্চমাধ্যমিক পর্যন্ত জাতীয় শিক্ষাকার্যক্রমে অংশগ্রহণের মাধ্যমে। কিন্তু এই ভাষা দু’টির ১০০ নম্বরের ভাষাগত দক্ষতা বিষয়ক শিক্ষা কার্যক্রম অনেক বিভাগের পাঠ্যসূচীর অন্তর্ভুক্ত রয়েছে। অথচ, বিদ্যালয়পর্যায়ে ১২ বছর একটানা বাংলা ও ইংরেজি শেখার পর ১০০নম্বরের বাংলা ও ইংরেজি কোর্সের মাধ্যমে শিক্ষার্থীদের বাংলা ও ইংরেজি দক্ষতায় কিছুই যোগ হয় না। তা সত্ত্বেও আধুনিক ভাষা ইনস্টিটিউটে (আভাই) শূন্য থেকে শুরু হওয়া বিদেশি ভাষা শিক্ষা কার্যক্রমের জন্য পরিচালিত জুনিয়র/সিনিয়র সার্টিফিকেট কোর্সের কাঠামোটিকে ব্যবহার করে ইংরেজি ভাষা কোর্স প্রদান করা হচ্ছে। তার অর্থ হলো-একজন শিক্ষার্থী নিজ বিভাগ ও আভাই-এই দুই বিভাগে ইংরেজি পড়ছে। এই ব্যবস্থাটি উচ্চশিক্ষা ব্যবস্থার মূলনীতির পরিপন্থী। এই ধরনের বাংলা ও ইংরেজি মূলতবিদ্যালয় পর্যায়ের শিক্ষা কার্যক্রমের অংশ। কাজেই ঢাকা বিশ্ববিদ্যালবে ১০০/২০০ নম্বরের বাংলা/ইংরেজি শিক্ষা কার্যক্রম ব্যয়সাপেক্ষ, কিন্তু অর্থহীন। ৪.১.৩.শিক্ষার মাধ্যম হিসাবে ভাষাগত দক্ষতার উপযোগিতা যে সব দেশে উন্নত শিক্ষাব্যবস্থা রয়েছে, সেসব দেশে ভর্তি পরীক্ষায় যেসব প্রবণতা পরীক্ষা (Aptitude Test)পরিচালনা করা হয়, তার অর্ধেকের মতো অংশ থাকে ভাষাগত দক্ষতা নিরূপক বিষয়বস্তু। বাংলাদেশের বিশ্ববিদ্যালয়সমূহে ভর্তির ক্ষেত্রে বাংলা বা ইংরেজিতে দক্ষতা নিরূপক কোনো প্রবণতা পরীক্ষা গ্রহণ করা হয় না। একইভাবে শিক্ষক নিয়োগে প্রার্থীর ভাষাগত দক্ষতা নিয়োগের শর্ত হিসাবে আমলে নেওয়া হয় না। কিন্তুশিক্ষক নিয়োগে ও শিক্ষার্থী ভর্তিতে ভাষাগত দক্ষতা নিরূপক পরীক্ষা পদ্ধতি চালু করা প্রয়োজন। বিশেষ করে যে সব বিভাগে ইংরেজি মাধ্যমে শিক্ষা কার্যক্রম পরিচালনা করা হয়, সেসব বিভাগে শিক্ষক নিয়োগ ও শিক্ষার্থী ভর্তিতেToEFL-এর মত কোন পরীক্ষা পদ্ধতির প্রবর্তন করা প্রয়োজন। তা না হলে শিক্ষা কার্যক্রম সুচারুরূপে পরিচালিত হবে না। জ্ঞানচর্চা ব্যহত হবে। বাস্তবে এখন তাই হচ্ছে। ৪.২.জ্ঞানীয়/শাস্ত্রীয় দিক ভাষা সংশ্লিষ্ট বিভাগ ও ভাষা বহির্ভূতবিভাগ-এই উভয় প্রকার বিভাগেই কোনো একটি ভাষার মাধ্যমে একটি জ্ঞানীয় বা শাস্ত্রীয় বিষয়পড়ানো হয়। কাজেই শিক্ষক ও শিক্ষার্থী- এই উভয়েরই নিশ্চিত ভাষাগত দক্ষতা থাকলে, শিক্ষাব্যবস্থায়জ্ঞানীয়/শাস্ত্রীয় কার্যক্রম সুচারুরূপে পরিচালিত হয়।কিন্তুপ্রয়োজনীয় ভাষাগত দক্ষতানা থাকলে জ্ঞানীয়/শাস্ত্রীয় কার্যক্রম ব্যহত হয়। কিন্তু ভাষা সংশ্লিষ্ট বিভাগগুলোতেশিক্ষক ও শিক্ষার্থী-এই উভয়েরই উচ্চ পর্যায়ের ভাষাগত দক্ষতা না থাকায়, এসব বিভাগেরশিক্ষার মান নিয়ে উদ্বেগের কারণ রয়েছে। কিন্তু বাস্তবে ঢাকাবিশ্ববিদ্যালয়ের বিভিন্ন ভাষা সংশ্লিষ্টবিভাগগুলোতে শিক্ষক-শিক্ষার্থীদের ভাষাগত দক্ষতার মান কীরূপ তা স্পষ্ট নয়। এর কারণশিক্ষক নিয়োগ ও শিক্ষার্থী মূল্যায়নে ভাষাগত দক্ষতা পরিমাপক প্রমিত মানদণ্ড ব্যবহারনা করা। এসব বিভাগে জ্ঞানীয়/শাস্ত্রীয় কার্যক্রমের বিষয়টিও অস্পষ্ট।কিন্তু একটি ভাষা সংশ্লিষ্ট বিভাগে জ্ঞানীয়/শাস্ত্রীয়শিক্ষা কার্যক্রমের পরিধি নির্ধারণ করা প্রয়োজন। এ বিষয়টি স্পষ্ট করতে একটি ছক ব্যবহার করা হলো-উক্ত ছকটিতে ভাষা সংশ্লিষ্ট বিভিন্নবিভাগে জ্ঞান/শাস্ত্র চর্চার পরিধি সম্পর্কিত একটি অসম্পূর্ণ চিত্রপ্রতিভাতহয়েছে। বিভিন্ন বিভাগে কী কী বিষয়ে জ্ঞান/শাস্ত্র চর্চা হয়ে থাকে, তার পূর্ণাঙ্গ চিত্র তৈরি করতেহলে একটি জরিপের প্রয়োজন হবে।এ ছকটি ঢাকা বিশ্ববিদ্যালয়স্থ ভাষা ও ভাষা-সংশ্লিষ্ট বিভিন্ন বিভাগের জ্ঞান/শাস্ত্রচর্চার চালচিত্র সম্পর্কে একটি সম্যক ধারণা নেওয়ার জন্য তৈরি করা হয়েছে। এখানে প্রদর্শিতভাষা সংশ্লিষ্ট বিভিন্ন বিভাগের জ্ঞান/শাস্ত্র চর্চার চালচিত্র থেকে প্রতীয়মান হয় যে, ঢাকাবিশ্ববিদ্যালয়ের ভাষা সংশ্লিষ্ট বিভাগগুলোতে সামগ্রিকভাবে যুগোপযোগী জ্ঞান/শাস্ত্র চর্চাসহায়ককোমল অবকাঠামোরঅনুপস্থিতিরয়েছেবলেজানান দেয়। কিন্তু ঢাকাবিশ্ববিদ্যালয়ে ভাষা সংশ্লিষ্ট বিভাগসমূহে জ্ঞান/শাস্ত্রচর্চার বিষয়বস্তু হিসাবে নিচের বিষয়সমূহ অন্তর্ভুক্ত করা প্রয়োজন। ৪.২.১. বাঙ্গালি সভ্যতা ও সংস্কৃতিশাস্ত্রঢাকা বিশ্ববিদ্যালয়ে বাঙ্গালি জাতির সভ্যতা ওসংস্কৃতি সম্পর্কে পঠন-পাঠনের সুযোগ সৃষ্টি করা প্রয়োজন। এ বিষয়ে চারুকলা অনুষদ, সামাজিক বিজ্ঞান অনুষদ ও কলা অনুষদের কয়েকটি বিভাগে পঠন-পাঠন হয়ে থাকে। কিন্তু বঙ্গবিদ্যা বিষয়ক জ্ঞান/শাস্ত্র চর্চারবিষয়টি এই বিভাগগুলোতে সার্বিকভাবে পঠন-পাঠন হয় না। তবে, বর্তমান বাংলা বিভাগে এর কিছুটাপঠন-পাঠন হয়ে থাকে। কিন্তু বিভাগের নাম ‘বাংলা’ থাকায় এ বিভাগের জ্ঞান/শাস্ত্র চর্চারবিষয়টি উহ্য থাকে। কিন্তু এই বিভাগে বঙ্গবিদ্যার পঠন-পাঠনের সুযোগ সৃষ্টি করা যেতেপারে এবং সে অনুসারে বিভাগের নামও পরিবর্তন করা যেতে পারে। ৪.২.২. ধ্রুপদী শাস্ত্রবাঙ্গালি জাতির একটি হিরন্ময় অতীত রয়েছে।এই অতীত হলো বাঙ্গালি জাতির সভ্যতা ও ঐতিহ্য। বাঙ্গালি জাতির বর্তমান ও ভবিষ্যৎ নির্মাণেঅতীতকে জানা প্রয়োজন। অতীতকে জানা মানে হলো ধ্রুপদী চর্চা প্রবৃত্ত হওয়া। কিন্তু বাঙ্গালি জাতির সভ্যতাও ঐতিহ্যের প্রায় সবকিছুই লিখিত হয়েছে-সংস্কৃত, পালি, ফার্সি ও তিব্বতি ভাষায়। তাইসংস্কৃত, পালি, ফার্সি ও তিব্বতি ইত্যাদি ধ্রুপদী ভাষা বিভাগকে কেন্দ্র করে ঢাকা বিশ্ববিদ্যালয়ের একটি ধ্রুপদী শাস্ত্র চর্চার অবকাঠামোকে এমনভাবে গড়ে তোলা প্রয়োজন, যেন দেশে ধ্রুপদী চর্চার একটি আবহ সৃষ্টি হয়। উল্লেখযোগ্য, যে, বাঙ্গালি জাতি পালি ভাষার উত্তরাধিকার প্রাপ্তজাতি। কাজেই এই ভাষাকে রক্ষা করার দায়িত্ব বাংলাদেশের ওপর বর্তায়। ৪.২.৩. বিদেশ বিদ্যা বা আঞ্চলিক বিদ্যাচর্চা বিশ্বায়নের যুগে বিশ্বায়নের সুবিধানিতে, বাংলাদেশে আঞ্চলিক বিদ্যা/বিদেশ বিদ্যা বিষয়ে জ্ঞানসম্পন্ন অনেকগুলো চিন্তকবর্গ (Thinktank) গড়ে তোলা প্রয়োজন। সেজন্য, বর্তমানে ঢাকা বিশ্ববিদ্যালয়ে অন্তর্ভুক্ত ভাষা সংশ্লিষ্ট বিভাগগুলোতে আঞ্চলিক বিদ্যা/বিদেশ বিদ্যা বিষয় জ্ঞানচর্চা সহায়ক অবকাঠামো গড়ে তোলা প্রয়োজন। সেলক্ষ্যে আরবি, উর্দু, ফার্সি বিভাগ এবং আভাই-তে এ বিষয়ে জ্ঞান চর্চার সুযোগ সৃষ্টিকরা যেতে পারে। তাছাড়া, জাপানের বিশ্ববিদ্যালয়সমূহের ইংরেজি বিভাগসমূহের জ্ঞানচর্চার রেওয়াজকে উদাহরণ হিসাবে নিয়ে ঢাকা বিশ্ববিদ্যালয়ের বর্তমান ইংরেজি বিভাগটির কোমল অবকাঠামো ঢেলে সাজানো যেতে পারে। উল্লেখ্য যে, জাপানের বিশ্ববিদ্যালয়সমূহে যেসব দেশের রাষ্ট্রভাষাও দাপ্তরিক ভাষা ইংরেজি, সেসব দেশ (যেমন-কেনিয়া ও নিউজিল্যণ্ড) কেন্দ্রিক আঞ্চলিক বিদ্যা/বিদেশবিদ্যা সম্পর্কিত বিষয়ের পঠনপাঠন হয়ে থাকে। জাপানের এই উদাহরণকে সামনে ঢাকা বিশ্ববিদ্যালয়ের ইংরেজি বিভাগকে কেন্দ্র করে এশিয়া ও আফ্রিকার বিভিন্ন দেশ বিষয়ক জ্ঞানচর্চার কোমল অবকাঠামো গড়ে তোলা যেতে পারে। ৪.২.৪. ভাষা শিক্ষাদান পদ্ধতিবিষয়কচর্চাবিদ্যালয় পর্যায়ে যেসব ভাষার পঠন-পাঠনহয়ে থাকে, সেসব ভাষায় শিক্ষাদানে দক্ষ শিক্ষক সৃষ্টির জন্য ভাষা শিক্ষাদান পদ্ধতি সম্পর্কিতফলিত বিদ্যা চর্চার অবকাঠামো প্রয়োজন। ঢাকা বিশ্ববিদ্যালয়ে এই ইংরেজি শিক্ষাদান পদ্ধতি বিষয়কপঠন-পাঠন হয়ে থাকে আভাই-তেও ইংরেজি বিভাগে। আভাই-তে TESOL (নিয়মিত) ও ELT (অনিয়মিত) নামের দু’টি ভিন্নপ্রোগ্রাম চালু রয়েছে, যেখানে ইংরেজি ভাষা শিক্ষাদান সম্পর্কিত বিষয়ে পঠন-পাঠন হয়ে থাকে। অথচ আমাদের দেশে বিদ্যালয় পর্যায়ের পাঠ্যসূচীতে বাংলা, আরবি, ইংরেজি, সংস্কৃতও পালি ভাষা অন্তর্ভুক্ত রয়েছে। তাছাড়া কিছু মাধ্যমিক বিদ্যালয়, কারিগরি শিক্ষা প্রতিষ্ঠান ও ইংলিশ মিডিয়াম স্কুলে ফরাসি, জাপানি, চীনা ও মালয় ইত্যাদি বিদেশি ভাষার শিক্ষা কার্যক্রম চালু রয়েছে। সেজন্য এসব বিদেশি ভাষার প্রত্যেকটির জন্যই ভাষা শিক্ষাদানবিষয়ক ফলিত জ্ঞান চর্চার প্রয়োজনীতা রয়েছে। কিন্তু বাস্তবে ইংরেজি ছাড়া অন্য কোনো ভাষারশিক্ষাদান পদ্ধতি সম্পর্কিত জ্ঞানচর্চার সুযোগ নেই। কাজেই জাতীয় চাহিদার কথা বিবেচনাকরে বাংলা, আরবি, ইংরেজি, সংস্কৃত ও পালি ভাষায় এবং ফরাসি, জাপানি, চীনা ও মালয় ইত্যাদি বিদেশি ভাষায় শিক্ষাদান বিষয়ক জ্ঞানচর্চার কোমল অবকাঠামোগড়ে তোলা প্রয়োজন।এই শিক্ষাদানবিষয়ক শিক্ষাকার্যক্রমের উপযুক্ত স্থান হতে পারে শিক্ষা ও গবেষণা ইনস্টিটিউট।  ৫. উপসংহারঢাকা বিশ্ববিদ্যালয় শতবর্ষে পদার্পণ করেছে। এই শতবর্ষে ঢাকা বিশ্ববিদ্যালয়ে ভাষা ও ভাষা-সংশ্লিষ্ট শিক্ষা কার্যক্রমের বিস্তৃতি ঘটেছে বটে, কিন্তু এই বিস্তৃতিতে যে ভাষার স্বরূপ সম্পর্কে অজ্ঞতার ছাপ রয়েছে। এই অজ্ঞতাটির সূত্রপাত হয়েছে “ভাষা হলো সংজ্ঞাপনের মাধ্যম” শীর্ষক ধারণাকে পুঁজি করে। কিন্তু আদতে ভাষা কেবলমাত্র সংজ্ঞাপনের মাধ্যম নয়। বরং ভাষা হলো একটি সংযুতি প্রসূত সংজ্ঞাপনের মাধ্যম যা প্রেক্ষাপটভেদে নানারকম প্রভাবক হিসেবে অবতীর্ণ হয়। বরং জাতীয়তাবাদী দৃষ্টিকোণ থেকে ভাষা হলো―ক) বৃহত্তর জাতীয় সমাজে আত্তীকরণের মাধ্যম, খ) সামাজিকীকরণের মাধ্যম, গ) জাতীয়তাবাদের প্রতীক, ঘ) সভ্যতার বাহন, ঙ) সামাজিক সম্পদ ও চ) সাংস্কৃতিক সম্পদের নিয়ামক।অপরপক্ষে, সাম্রাজ্যবাদী দৃষ্টিকোণ থেকে ভাষা হলো―ক)ভাষিকসাম্রাজ্যবাদেরহাতিয়ার, খ) অন্যের সংস্কৃতিকে কলুষিত করার হাতিয়ার এবং গ) অন্যদেশের শিক্ষাব্যবস্থা ও অর্থনীতিকে পরাধীন করার হাতিয়ার বিশেষ। ভাষার এই বহুমূখী উপযোগিতাকে বিবেচনায় নিয়ে ভাষা ও ভাষা সংশ্লিষ্ট বিদ্যা সম্পর্কিত জ্ঞানচর্চার অবকাঠামো উন্নয়ন করা প্রয়োজন। সে অনুসারে ঢাকা বিশ্ববিদ্যালয়ে বিদ্যমানভাষা ও ভাষা সংশ্লিষ্ট বিভাগ/ইনস্টিটিউটগুলোর শিক্ষা-প্রশাসনের পুনর্গঠন করা প্রয়োজন। ড. এ বি এম রেজাউল করিম ফকির, অধ্যাপক, জাপানি ভাষা ও সংস্কৃতিবিভাগ, পরিচালক, আধুনিক ভাষা ইনস্টিটিউট, ঢাকা বিশ্ববিদ্যালয় এবং ভূতপূর্ব গবেষণা ফেলো, জাপান রাষ্ট্রভাষা ইনস্টিটিউট, ভূতপূর্ব অভ্যাগত শিক্ষক, টোকিও বিদেশবিদ্যা বিশ্ববিদ্যালয়  প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","",""
"1632474323-943","https://bangla.dhakatribune.com/","মতামত","https://bangla.dhakatribune.com/articles/opinion","আভাই: বিদেশি শিক্ষক নিয়োগের নীতিমালা...","https://bangla.dhakatribune.com/opinion/2021/02/07/31679","একাডেমিক কাউন্সিলের বিদেশি শিক্ষক নিয়োগ সিদ্ধান্তের ঘটনাটি একটি যুগান্তকারী ঘটনা হিসাবে চির স্মরণীয় হয়ে থাকবে। ভাষা আন্দোলনের মাসে বিদেশি ভাষা শিক্ষা ও গবেষণার পীঠস্থান হিসাবে আধুনিক ভাষা ইনস্টিটিটের কাছে এর চেয়ে বড় প্রাপ্তি কী হতে পারে?
বিদেশি ভাষার শিক্ষা ও গবেষণার উদ্দেশ্যে ১ জুলাই, ১৯৭৪ সালে আধুনিক ভাষা ইনস্টিটিউট (আভাই)-এর যাত্রা শুরু হয়। বিদেশি ভাষা হলো ভিনদেশে কথিত কোনো মানব বুলি, যা কোনো না কোনো দেশের সাংবিধানিক আইনে রাষ্ট্রভাষা বা দাপ্তরিক ভাষা হিসাবে স্বীকৃতি রয়েছে। আভাই ১৯৭৩ সালে জারিকৃত অধ্যাদেশের ৬ষ্ঠ সংবিধি  অনুসরণে প্রতিষ্ঠা করা হয়। কিন্তু এর আগে ১৯৬৭ সালে এই প্রতিষ্ঠানের কাঠামো তৈরি হয়। সে সময় এর নাম ছিল— বিদেশি ভাষা বিভাগ, যা তখন আন্তর্জাতিক সম্পর্ক বিভাগের সাথে একান্নবর্তী বিভাগ হিসাবে সামাজিক বিজ্ঞান অনুষদের অঙ্গীভূত ছিল। এই বিদেশি ভাষা বিভাগকে ১৯৭৪ সালে আধুনিক ভাষা ইনস্টিটিউট নামে বর্তমান শিক্ষাভবনে স্থানান্তর করা হয়। ঢাকা বিশ্ববিদ্যালয়ে বিদেশি ভাষা বিভাগ প্রতিষ্ঠা করা হয়েছিল যুক্ত-পাকিস্তানের ভাষা শিক্ষাব্যবস্থা কায়েমের মহাপরিকল্পনার অংশ হিসাবে। আভাই-এর সংবিধি অনুযায়ী এখানে আরবি, বাংলা (বিদেশিদের জন্য), বর্মী, চীনা, ইংরেজি, ফরাসি, জার্মান, হিন্দি, ইন্দোনেশিয়ান, ইতালীয়, জাপানি, মালয়, নেপালি, ফার্সি, রুশ, সিংহলি, স্পেনীয়, সোয়াহিলি, তামিল, থাই, তুর্কি এবং উর্দু ইত্যাদি ভাষার পঠন-পাঠন ও গবেষণা হওয়ার কথা।  কিন্তু আভাই তার উদ্দেশ্য সফল করতে যা প্রয়োজন, তার মধ্যে অন্যতম হলো বিদেশি ভাষার শিক্ষক। তবে সুষ্ঠু বিদেশি ভাষা শিক্ষা ব্যবস্থা পরিচালনার জন্য আবার মাতৃভাষী (native speaker) বিদেশি শিক্ষক প্রয়োজন। অথচ যে সব বিদেশি ভাষার শিক্ষক প্রয়োজন, সে সব বিদেশি ভাষার শিক্ষক দেশে নেই। আবার ঢাকা বিশ্ববিদ্যালয় (ঢাবি)-এর বর্তমান নিয়োগ নীতিমালা অনুযায়ীও বিদেশি শিক্ষক নিয়োগের সুযোগ নেই। যে কারণে আভাই-এর জন্য প্রণীত ষষ্ঠ সংবিধি শিক্ষা কার্যক্রম চালু করা যাচ্ছে না। যতটুকু বিদেশি ভাষা শিক্ষা কার্যক্রম চালু হয়েছে, তা বিভিন্ন দেশের বিদেশি ভাষা শিক্ষানীতি আওতায় প্রেরিত শিক্ষা সহায়তার কারণে সম্ভব হয়েছে। অর্থ্যাৎ যে কয়টি বিভাগে বিদেশি ভাষার পঠন-পাঠন হচ্ছে, তা সম্পূর্ণ বিদেশিদের সহায়তায় প্রতিষ্ঠা করা সম্ভব হয়েছে। আবার ইংরেজি, আরবি ও ফার্সি ভাষার যে শিক্ষা কার্যক্রম দেশীয় শিক্ষিতদের দ্বারা চালু হয়েছে, তা বিদেশি ভাষা শিক্ষানীতির সাথে সাযুজ্যপূর্ণ নয়। সেজন্য আমাদের নিজস্ব একটি বিদেশি ভাষা শিক্ষানীতি প্রণয়ন করা প্রয়োজন। ন্যুনপক্ষে ষষ্ঠ সংবিধিতে উল্লেখিত ভাষা ও সংস্কৃতি বিদ্যার পঠন-পাঠনের সহায়ক মাতৃভাষী বিদেশি শিক্ষক নিয়োগের নীতিমালা প্রণয়ন করা প্রয়োজন। সেজন্য আভাই-এর পক্ষ থেকে বিশ্ববিদ্যালয়ের কর্তৃপক্ষের কাছে গত (২৬শে পৌষ ১৪২৮ বঙ্গাব্দ অর্থ্যাৎ ১০ই জানুয়ারি ২০২১ খ্রিস্টাব্দ) লিখিতভাবে আর্জি জানানো হয়। সে আর্জিতে বিদেশি মাতৃভাষী শিক্ষক নিয়োগের পক্ষে নিম্নের যুক্তি উপাস্থাপন করা হয়:  কোনও ধরনের শিক্ষা কার্যক্রম শিক্ষক ব্যতীত অনুষ্ঠিত হয় না। কিন্তু বাংলাদেশে বিদেশি ভাষার শিক্ষক নেই বললেই চলে। যে সব শিক্ষক আভাই-তে কর্মরত আছেন তারা বিদেশি দূতাবাস ও সংস্থার পৃষ্টপোষকতায় আভাই-তে শিক্ষাগ্রহণের মাধ্যমে শিক্ষক হয়েছেন। সেজন্য এ বিশ্ববিদ্যালয় প্রতিষ্ঠায় বিদেশি মাতৃভাষী (native speaker) কর্মশক্তির উপর নির্ভর করতে হবে। সেজন্য এ বিশ্ববিদ্যালয়ে প্রভাষক থেকে অধ্যাপক পর্যন্ত সকল পদে বিদেশি শিক্ষকদের নিয়োগের সুযোগ উন্মুক্ত রাখা প্রয়োজন। দেশি-বিদেশি শিক্ষক, গবেষক ও শিক্ষার্থীদের আভাই-এর শিক্ষাকার্যক্রমে যুক্ত করতে নিম্নের পদক্ষেপসমূহ গ্রহণ করা প্রয়োজন:ক) প্রতিষ্ঠিতব্য নতুন ভাষা শিক্ষা ও গবেষণা কার্যক্রম চালুর প্রাথমিক পর্যায়ে বিদেশি শিক্ষক নিয়োগের বিধান প্রণয়ন করা প্রয়োজন।খ) বিশ্ববিদ্যালয়ের বিদ্যমান বিধি পরিবর্তন করে আভাই-তে বিদেশি ভাষা শিক্ষকদের এক-চতুর্থাংশ বিদেশি শিক্ষক নিয়োগের ব্যবস্থা করা প্রয়োজন।গ) বিদেশি শিক্ষক ও গবেষকদের আভাই-এর আকর্ষণের জন্য ৬মাস/১২মাস মেয়াদী কয়েকটি ফেলো (Fellow)-এর পদ সৃষ্টি করা প্রয়োজন।ঘ) অনলাইনে পাঠদানের জন্য বিভিন্ন বিশ্ববিদ্যালয়ের শিক্ষকদেরকে খণ্ডকালীন শিক্ষক হিসাবে নিয়োগ দেওয়া প্রয়োজন।ঙ) বাংলাদেশি শিক্ষক নিয়োগের ক্ষেত্রে আন্তর্জাতিকভাবে স্বীকৃত ভাষাগত দক্ষতা পরীক্ষায় উত্তীর্ণ হওয়ার শর্তযুক্ত করা প্রয়োজন। বিশ্ববিদ্যালয় কর্তৃপক্ষের কাছে এই আর্জি পেশের দুই সপ্তাহের মধ্যে গত ১৭ই মাঘ ১৪২৮ বঙ্গাব্দ অর্থ্যাৎ ৩১ শে জানুয়ারি ২০২১ খ্রিস্টাব্দ অনুষ্ঠিত একাডেমিক কাউন্সিলের সভায় নিম্নের সিদ্ধান্ত গ্রহণ করে:সিদ্ধান্ত: (ক) বিশ্ববিদ্যালয়ের বৃহত্তর স্বার্থে বিভাগ/ইনস্টিটিউটগুলো তাদের নিজ নিজ একাডেমিক বিষয়ে খ্যাতিমান বিদেশি বিশ্ববিদ্যালয়/গবেষণা প্রতিষ্ঠানের অধ্যাপক/গবেষকদের স্ব স্ব প্রতিষ্ঠানে শিক্ষা ও গবেষণার কার্যক্রম পরিচালনার লক্ষ্যে নির্দিষ্ট সময়ের জন্য আমন্ত্রণ জানানোর উদ্যোগ গ্রহণ করবে। উক্ত সিদ্ধান্তটি একটি যুগান্তকারী সিদ্ধান্ত। এ সিদ্ধান্তটি গ্রহণের ফলে আভাই-তে বিদেশি মাতৃভাষী শিক্ষকদেরকে আভাই-তে বিভিন্ন মেয়াদে শিক্ষক ও গবেষক পদে নিয়োগের বাধা দূর হলো। কাজেই এই নীতিমালার আওতায় আরবি, আমহারিক, বাংলা, বার্মিজ, চীনা, ইংরেজি, ফরাসি, ডাচ, জার্মান, গ্রীক, হাউসা, হিন্দি, হাঙ্গেরীয়, ইন্দোনেশীয়, ইতালীয়, জাপানি, খমের, কোরিয়ান, মালায়া, নেপালি, ফার্সি, পোলিশ, পর্তুগিজ রাশিয়ান, সিংহালি, স্পেনীয়, সোয়াহিলি, তাগালগ, তামিল, থাই, তুর্কি, উজবেক এবং উর্দু ইত্যাদি বিদেশি মাতৃভাষী শিক্ষকদেরকে নিয়োগের দেয়া হলে, এসব ভাষার পঠন-পাঠনে ও গবেষণায় গতি ফিরবে। ফলশ্রুতিতে আভাই একটি পূর্ণাঙ্গ বিদেশি ভাষা শিক্ষা প্রতিষ্ঠান হিসাবে দাঁড়াতে পারবে। এই আভাই-তে বিদেশি ভাষা ও বিদেশ বিদ্যা সম্পর্কে জ্ঞানার্জনের মাধ্যমে দেশে বিভিন্ন দেশ সংশ্লিষ্ট চিন্তক-বর্গ (Think-Tank) সৃষ্টি হবে। এই চিন্তক-বর্গ বিশ্বায়ন প্রক্রিয়ার ফলে সৃষ্ট সুযোগ আহরণে সহায়ক শক্তি হিসাবে অবির্ভূত হবে। ফলশ্রুতিতে বিভিন্ন দেশের সাথে কূটনৈতিক, অর্থনৈতিক, বাণিজ্যিক, প্রাযৌক্তিক ও সাংস্কৃতিক বিনিময়ের ক্ষেত্রে দর কষাকষিতে বাংলাদেশ এই চিন্তক-বর্গকে কাজে লাগাতে পারবে। এভাবে দেশ বৈদশিক সম্পর্কের ক্ষেত্রে সর্বোচ্চ সুবিধা লাভে সক্ষম হবে। কাজেই ঢাকা বিশ্ববিদ্যালয়ের একাডেমিক কাউন্সিলের এই সিদ্ধান্ত আভাই-এর উন্নয়নের পক্ষে মাইল ফলক হিসাবে বিবেচিত হবে। সে অর্থে একাডেমিক কাউন্সিলের বিদেশি শিক্ষক নিয়োগ সিদ্ধান্তের ঘটনাটি একটি যুগান্তকারী ঘটনা হিসাবে চির স্মরণীয় হয়ে থাকবে। ভাষা আন্দোলনের মাসে বিদেশি ভাষা শিক্ষা ও গবেষণার পীঠস্থান হিসাবে আধুনিক ভাষা ইনস্টিটিটের কাছে এর চেয়ে বড় প্রাপ্তি কী হতে পারে? ধন্যবাদ, ঢাকা বিশ্ববিদ্যালয় কর্তৃপক্ষকে। ড. এ.বি.এম. রেজাউল করিম ফকির;  অধ্যাপক, জাপানি ভাষা ও সংস্কৃতি; পরিচালক, আধুনিক ভাষা ইনস্টিটিউট প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","3","https://bangla.dhakatribune.com/articles/opinion/page/3"
"1632474704-1009","https://bangla.dhakatribune.com/","মতামত","https://bangla.dhakatribune.com/articles/opinion","আমি ইতালি থেকে বলছি","https://bangla.dhakatribune.com/opinion/2020/03/28/21633","তোমরা যে কোনো কিছুর বিনিময়ে চাইবে প্রিয়জনের সঙ্গে হয়তো একটা শেষ আলিঙ্গন করতে। কিংবা বহুবছর অভিমানে কথা না বলা মানুষগুলোকে ফোন দিয়ে দেখবে তারা আদৌ বেঁচে আছে কিনা
আমরা তোমাদের থেকে ঠিক কয়েক কদম এগিয়ে আছি, ঠিক যেভাবে উহান আমাদের থেকে কয়েক দিন এগিয়ে ছিলো। আমরা ঠিক যে আচরণ করেছিলাম, আমি দেখতে পাচ্ছি তোমরাও একই আচরণ করছ, ""ও কিছু না, এটা ঠাণ্ডা-জ্বরের মতোই, সেরে যাবে আপনাতেই।""তোমরা এখন ঘরে আটকে থেকে হয়তো জর্জ অরওয়েল কিংবা হবসের থিওরি নিয়ে পড়ে আছো। হয়তো ভাবছো এই বন্দিদশা আসলে সরকারের চালমাত্র। কিন্তু বিশ্বাস করো, আর কয়েকদিন পর তোমরা এগুলো ভাবারও কোনরূপ অবকাশ পাবে না।তোমরা খাওয়া-দাওয়া নিয়ে চিন্তা করবে, নেটফ্লিক্স নিয়ে চিন্তা করবে, হোয়াটস অ্যাপ, ফেসবুকসহ বিভিন্ন সোশ্যাল মিডিয়াতে একে অন্যের সঙ্গে ভাব বিনিময় করবে, কীভাবে এই লকডাউনের সময় কাটানো যায়। ঠিক এর কিছুদিন পর তোমাদের কাছে এগুলো সব অর্থহীন লাগবে। তুমি বুকশেলফ থেকে কোনো অ্যাপোক্যালিপ্টিক বা ডিস্টোপিয়ান বই নিয়ে পড়ার চেষ্টা করবে। কিন্তু কিছুদিন পরেই বুঝতে পারবে তোমার আসলে ওসব পড়ার দরকার নেই। কারণ, তুমি সেরকম একটা জগতে ইতিমধ্যেই বাস করা শুরু করেছো।তোমরা যারা পরিবার থেকে দূরে আছো, তোমরা যে কোনো কিছুর বিনিময়ে চাইবে প্রিয়জনের সঙ্গে হয়তো একটা শেষ আলিঙ্গন করতে। কিংবা বহুবছর অভিমানে কথা না বলা মানুষগুলোকে ফোন দিয়ে দেখবে তারা আদৌ বেঁচে আছে কিনা।ঘরে থেকে তোমার ওজন বাড়বে হয়তো। তুমি অনলাইনে ফিটনেসের একগাদা মডিউল নিয়ে বসবে। সুপারশপে যাওয়ার বাহানায় তুমি একা বের হয়ে একটু দেখতে চাইবে তোমার মতো অন্য কোনো মানুষকে। তোমার মানুষের হট্টগোল, চেঁচামেচি শুনতে ভীষণ মন চাইবে কিন্তু তুমি পারবে না।এরকম সময়ে তুমি আরও ভালোমতো মানুষ চিনতে শুরু করবে। মানুষের প্রকৃত রূপ দেখে তুমি আতঙ্কিত হবে। আবার যাকে কোনোদিন কল্পনাও করোনি সে তোমাকে সাহায্য করতে ছুটে আসতে চাইবে।মানুষের অনুপস্থিতিতে প্রকৃতি হয়তো আরোগ্য লাভ করবে-তুমি দেখবে, কিন্তু তারপর তুমি ভাববে প্রকৃতি আরোগ্য লাভ করলে আমার কি? আমার বাজার খরচটা কে দেবে এখন?ঘরের ভেতরে থেকে তোমাদের সম্পর্কের অবনতি ঘটবে। তোমরা ভাববে এই লকডাউন শেষ হলেই ডিভোর্সের জন্য আবেদন করবো। আবার অনেকে নতুন জীবন আনবে এই পৃথিবীতে... সদ্য ভূমিষ্ট সেই শিশুর দিকে তাকিয়ে তোমরা অনেকেই আবারও অপরাধবোধে তাড়িত হবে, কেনো এরকম একটা পৃথিবীতে তাকে আনলে।তোমরা ভাববে এই অসুখ ধনী-গরীব মানছে না। তবুও দেখবে বিশাল লনওয়ালা ডুপ্লেক্স বাড়ির লকডাউন আর জীর্ণ বস্তির লকডাউন কখনোই এক না।আমরা ইতালিতে আছি। তোমাদের থেকে মাত্র কয়েক সপ্তাহ কিংবা কয়েক দিনের ভবিষ্যতে। দূর ভবিষ্যতে কী হবে তোমরা যেমন জানো না, আমরাও জানি না।তবে একটা জিনিস আমি জানি। আমি জানি, একদিন যখন এই বিভীষিকা শেষ হয়ে যাবে। তখন কোনো কিছুই আর আগের মতো থাকবে না-রাজনীতি, সমাজনীতি, অর্থনীতি, সম্পর্ক, সৃষ্টি সব সবকিছু আবার নতুন করে সংজ্ঞায়িত হবে।(ইতালির প্রখ্যাত সাহিত্যিক ফ্রান্সেস্কা মেলান্দ্রি তিন সপ্তাহ ধরে লকডাউনে রয়েছেন। তিনি তার ইউরোপীয় বন্ধুদের জন্য চিঠিটি লিখেছেন)অনুবাদ করেছেন-শাহরিয়ার রিয়াজ; আইনজীবী এবং শিক্ষক","6","https://bangla.dhakatribune.com/articles/opinion/page/6"
"1632474672-1003","https://bangla.dhakatribune.com/","মতামত","https://bangla.dhakatribune.com/articles/opinion","বাংলাদেশ ও বহুমাত্রিক উন্নয়ন","https://bangla.dhakatribune.com/opinion/2020/01/31/19658","এদেশের মানুষ মেধার দিক থেকে বিশ্ব যে কোনো দেশের তুলনায় পিছিয়ে নেই। যে যার অবস্থান থেকে নির্ধারিত দায়িত্বটুকু পালন করলে ২০৪১ সালে উন্নত বাংলাদেশের যে স্বপ্ন সেটা আর অলীক মনে হবে না
উন্নয়ন কিংবা অর্থনীতির ছাত্রদের কাছে বাংলাদেশের অর্থনীতি একটা মিরাকল।  নিক্সনের বটমলেস বাস্কেট থেকে এশিয়ান টাইগার পর্যন্ত যাত্রাটা মোটেও সহজ ছিলো না। গত বেশকিছু বছর ধরেই বাংলাদেশ ধারাবাহিকভাবে ৬% এর উপরে অর্থনৈতিক প্রবৃদ্ধি ধরে রেখেছে।আজ থেকে ১৪ বছর আগে, ২০০৬ সালে যখন আমাদের জিডিপি পাকিস্তানকে প্রথমবারের মতো টপকে যায় তখনো এটাকে হাল্কাভাবে দেখা হয়েছিলো। ধারণা করেছিলো– এটা একটা অঘটন।তারপর সময় যতো গড়িয়েছে ততোই ধারণা বদ্ধমূল হয়েছে। বুঝেছে এটা মোটেও অঘটন নয়।মিলেনিয়াম ডেভেলপমেন্ট গোলস বা এমজিডি বাস্তবায়নে বাংলাদেশ বেশ ভালো করে। সেন্টার ফর পলিসি ডায়ালগ বা সিপিডির সে সময়ে প্রকাশিত মূল্যায়নে বলা হয় “সহস্রাব্দ উন্নয়ন লক্ষ্য (এমডিজি) অর্জনে বাংলাদেশ বেশ সফল। আটটি লক্ষ্যের সব কটিতেই ভালো করেছে বাংলাদেশ। এসব লক্ষ্য অর্জনে ৩৩টি উপসূচকের মধ্যে ১৩টি পুরোপুরি অর্জন করেছে বাংলাদেশ। এমডিজির অন্যতম প্রধান লক্ষ্য দারিদ্র্য বিমোচনের লক্ষ্যটি অর্জিত হয়েছে। ২০১৫ সালের মধ্যে দারিদ্র্যের হার ২৯ শতাংশে নামানোর লক্ষ্য নির্ধারিত ছিল, বাংলাদেশ এ সময়ে দারিদ্র্যের হার ২৪ দশমিক ৮ শতাংশে নামিয়ে এনেছে। এ ছাড়া শিক্ষা, লিঙ্গবৈষম্য, শিশুমৃত্যু, মাতৃস্বাস্থ্য, রোগবালাই নিয়ন্ত্রণে রাখা, টেকসই পরিবেশ— এসব মূল লক্ষ্যের বেশির ভাগ উপসূচকই লক্ষ্য অর্জন করেছে।”গত কয়েক বছর ধরেই বাংলাদেশের মাথাপিছু আয় ঊর্ধ্বমুখী। সৌজন্যখাদ্যে স্বয়ংসম্পূর্ণতা অর্জন দেশের উন্নয়নের জন্য একটি গুরুত্বপূর্ণ মাইলফলক। ১৯৭১ মুক্তিযুদ্ধের সময় দেশের জনসংখ্যা ছিলো সাড়ে সাত কোটি। অথচ তখন দেশের অধিকাংশ লোকের কপালে তিনবেলা খাবার জুটতো না। সময়ের সাথে সাথে জনসংখ্যা প্রায় ১৭ কোটিতে ঠেকেছে। ১৯৭৬ সালে বাংলাদেশে আবাদি জমির পরিমাণ ছিল ৯ দশমিক ৭৬২ মিলিয়ন হেক্টর। গত ৪০ বছরে এ জমির পরিমাণ কমেছে ১ দশমিক ২৪২ মিলিয়ন হেক্টর। কমতে কমতে বর্তমানে দেশে মোট ৮ দশমিক ৫২ মিলিয়ন হেক্টর কৃষিজমি আছে। এমন অবস্থাতে খাদ্য স্বয়ংসম্পূর্ণতা অর্জন ও ধরে রাখা চাট্টিখানি কথা নয়। বাংলাদেশ রাইস রিসার্চ ইন্সটিটিউট বা বাংলাদেশ কৃষি বিশ্ববিদ্যালয় সহ সংশ্লিষ্ট সবাইকে অনেক পরিশ্রম করতে হয়েছে। নারীর ক্ষমতায়নে বাংলাদেশ বেশ ভালো করছে। রাজনৈতিক ক্ষমতায়নে নারীর অংশগ্রহণের বিষয় বিবেচনায় বাংলাদেশের অবস্থান বিশ্বে অষ্টম। আবার ১৩৬টি দেশের মধ্যে লিঙ্গ বৈষম্য নিরসনে বাংলাদেশের অবস্থান।৭৫তম, যা গত ১০ বছরে এগিয়েছে ১১ ধাপ (Global Gender Group Report 2013, World Economic Forum)। নারীরা তাদের মেধা, শ্রম, সাহসিকতা, শিক্ষা ও নেতৃত্ব দিয়ে আমাদের দেশ গঠনে কাজ করে যাচ্ছেন।অন্যান্য উল্লেখ যোগ্য সাফল্যের মধ্যে মাতৃ ও শিশুমৃত্যুর হার হ্রাস, গড় আয়ু ও পারক্যাপিটা ইনকামের বৃদ্ধি অন্যতম। কিন্তু রয়ে গেছে বেশকিছু দুর্বলতা যেগুলো কাটিয়ে উঠতে পারলে দেশের অর্থনীতি আরও বেশ ভালো করতে পারে।প্রথমেই আসি বেকারত্বে। সবাই ডেমোগ্রাফিক ডেন্ড এর কথা বলে থাকেন। দেশে এখন কর্মক্ষম মানুষের চেয়ে বয়স্ক মানুষের সংখ্যা অনেক কম। বেশ ভালো। কিন্তু সমস্যা হলো আমরা এ সুযোগকে কাজে লাগাতে পারছি না। জরিপ বলছে দেশের ৪৭% গ্রাজুয়েট বেকার। বিশ্বব্যাংকের তথ্যমতে, বাংলাদেশে বেকারত্বের হার ১৪ দশমিক ২ শতাংশ এবং প্রতি বছর ১৩ লাখ মানুষ শ্রমবাজারে যোগ হচ্ছে।যদিও বিশ্বব্যাংকের এই বেকারত্ব মাপার পদ্ধতি নিয়ে অনেকের ভিন্নমত আছে। ডেমোগ্রাফিক ডিভিডেন্ড স্থায়ী থাকবে আর বছর দশেক। এরপর একেক জন কর্মক্ষম মানুষকে একাধিক বয়স্ক লোকের বোঝা বইতে হবে। তাহলে আমরা সে সময়ের জন্য কি প্রস্তুত করতে পারছি? তরুণরা বলছে চাকুরি নেই, আর চাকরিদাতারা বলছে যোগ্য লোক নেই। তার মানে দেশের শিক্ষাব্যবস্থা ইন্ডাস্ট্রির চাহিদা পূরণে ব্যর্থ। অবস্থা এতোই বেগতিক যে, যে যতো বেশি শিক্ষিত তার চাকরি পাওয়ার সম্ভাবনা ততো কম হয়ে দাঁড়িয়েছে।দ্রুত বর্ধনশীল কোটিপতি বৃদ্ধির দিকে থেকেও বাংলাদেশ এগিয়ে। সম্প্রতি দেশে আলোচিত খবর ঢাকা বিশ্ববিদ্যালয়ের পিএইচডি গবেষণার ৯৮% নকল। পাশের দেশ ভারতের আইআইটিগুলো একদিকে যেমন রেকর্ড পরিমাণ পেপার্স প্রকাশ করেছে, অন্যদিকে সরকার এবং ইন্ডাস্ট্রির সাথে আগের যে কোনো সময়ের চেয়ে বেশি কোলাবোরেশন (সমন্বয়) করেছে।দেশে আয় বৈষম্য প্রকট হচ্ছে। যাদের টাকা আছে তাদের আরও টাকা হচ্ছে। কিন্তু প্রান্তিক জনগোষ্ঠীর সম্পদ বাড়ছে না তেমন। বাংলাদেশে অতিধনীদের সম্পদ বৃদ্ধির হার বিশ্বের অন্য যেকোনো দেশের তুলনায় সবোর্চ্চ। অন্যদিকে রিপোর্ট বলছে, উত্তরের পাঁচ জেলায় দারিদ্রের হার নতুন করে বাড়ছে।২০০০ সালে দেশে অতিদারিদ্র্যের হার ছিল ৩৫% এর মতো। ২০১৬ সালে এসে যা কমে দাঁড়িয়েছে ১২.৯%। কিন্তু দারিদ্র বিমোচনে শীর্ষ ১৫ দেশের তালিকায় নেই বাংলাদেশ।উত্তরবঙ্গের একটি অংশে নতুন করে দারিদ্র্যের তীব্রতা ফিরে এসেছে। বিবিএস এর তথ্য অনুযায়ী, দেশের সবচেয়ে দরিদ্রপ্রবণ ১০টি জেলার মধ্যে ৫টিই রংপুর বিভাগের। জেলাগুলো হলো- কুড়িগ্রাম, রংপুর, দিনাজপুর, গাইবান্ধা ও লালমনিরহাট। বাকি জেলাগুলো হলো খাগড়াছড়ি, বান্দরবান, জামালপুর, মাগুরা ও কিশোরগঞ্জ। তাই উন্নয়ন পরিকল্পনাগুলোকে আরও অন্তর্ভুক্তিমূলক করতে হবে।দেশের রপ্তানির অন্যতম হাতিয়ার গার্মেন্টস শিল্প। চতুর্থ শিল্পবিপ্লবের প্রভাবে সবকিছু অটোমেশনের হাতে চলে যাবে। পূর্বাভাস বলছে গার্মেন্টস সেক্টর সবচেয়ে বেশি কর্মসংস্থান হারানোর ঝুঁকিতে। নিম্নমজুরির কারণে যে শিল্প এদেশে এতো ভালো করছে, যার ফলে এতোগুলো নারীর কর্মসংস্থান হয়েছে, অটোমেশনের ফলে আর সেসব সম্ভব হবে না। ফলে একদিকে এই শিল্পে অনেকগুলো মানুষ কর্মসংস্থান হারাবে, অন্যদিকে রপ্তানিতে এর উপর একক নির্ভরশীলতার কারণে দেশের অর্থনীতিতে একটা বিরূপ প্রভাব পড়বে। তাই সময়ের সাথে মানিয়ে নিতে নিম্ন মজুরি নয়, বরং দক্ষকর্মী বানানো আর রপ্তানিপণ্যে বৈচিত্র্যতা আনতে হবে। এ জন্য ওষুধ, চামড়া ও সফটওয়্যার শিল্প হতে পারে আমাদের নতুন সময়ের দিশা।দেশের দরিদ্র ও ধনী তিন জেলার তুলনামূলক চিত্র। সৌজন্যআরেকটা বিষয় অত্যন্ত গুরুত্ব দিয়ে বিবেচনা করা উচিত বলে হয়। বিদেশে পাড়ি জমানোর মেধাবীদের দেশে ফিরিয়ে আনানোর জন্য এই পর্যন্ত কোনো প্রকল্প নেওয়া হয়েছে বলে আমার জানা নেই। এ বিষয়ে ইউনিভার্সিটি অফ প্যানিসেলভিনিয়ার গবেষক ড. রউফুল আলম অনেকদিন ধরে লিখছেন। তার মতে উচ্চশিক্ষার্থে দেশের বাইরে পাড়ি জমানোর মেধাবীদের একদিকে যেমন দেশের জন্য কাজ করার প্রচণ্ড আগ্রহ আছে, অন্যদিকেতাদের দেশের কাজে লাগিয়ে বেশ উন্নতি করার সুযোগও আছে। ভারত কিংবা চীন এই প্রক্রিয়ায় ভালো সাফল্য পেয়েছে। আমাদের বিশ্ববিদ্যালয়গুলোতে একটা অকথিত নিয়ম তৈরি হয়ে গেছে। যিনি বিশ্ববিদ্যালয়ে শিক্ষক হওয়ার আবেদন করছেন তাকে সে বিশ্ববিদ্যালয়ের গ্রাজুয়েট হতে হবে। আমরা দেখেছি দেশের বাইরের নামী বিশ্ববিদ্যালয়ের গ্রাজুয়েট দেশের বিশ্ববিদ্যালয়ে শিক্ষক হিসেবে আবেদন করে ভাইভাতে হেনস্তার স্বীকার হয়েছেন। তাই তাদের দেশে ফিরিয়ে আনার উদ্যোগের সাথে সাথে তাদের জন্য উপযুক্ত পরিবেশও নিশ্চিত করতে হবে।এদেশ অবারিত সম্ভাবনার। এদেশের মানুষ মেধার দিক থেকে বিশ্ব যে কোনো দেশের তুলনায় পিছিয়ে নেই। যে যার অবস্থান থেকে নির্ধারিত দায়িত্বটুকু পালন করলে ২০৪১ সালে উন্নত বাংলাদেশের যে স্বপ্ন সেটা আর অলীক মনে হবে না।ইউসুফ মুন্না, শিক্ষার্থী, ডেভেলপমেন্ট স্টাডিজ বিভাগখুলনা বিশ্ববিদ্যালয়*****************************************************************************************************************প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনও ধরনের দায় নেবে না।","6","https://bangla.dhakatribune.com/articles/opinion/page/6"
"1632474871-1032","https://bangla.dhakatribune.com/","মতামত","https://bangla.dhakatribune.com/articles/opinion","উইঘুর মুসলিমদের জাতিগতভাবে দমন করছে...","https://bangla.dhakatribune.com/opinion/2019/10/12/15831","উইঘুরদের জাতিগত দমনে চীন সরকারের অন্য যে কৌশলটির কথা বিভিন্ন প্রচারমাধ্যমে এসেছে তা হল, উইঘুর মুসলিম নারীদের সঙ্গে জোরপূর্বক অমুসলিম চীনাদের বিয়ে
বিশ্বের সবচেয়ে জনবহুল দেশ চীন নানা জাতিগত দমনের অভিযোগে জর্জরিত। জাতিগত নিপীড়নের ও দমনের অভিযোগ সবচেয়ে বেশি মেলে জিনজিয়ান প্রদেশের উইঘুর মুসলিম জনগোষ্ঠীর ওপর। চীনের অভ্যন্তরীণ নিরাপত্তা ব্যবস্থা সরকারকর্তৃক কঠোর ভাবে নিয়ন্ত্রিত। যারফলে প্রকৃতপক্ষে সেখানে দমন নিপীড়নের মাত্রা কতটুকু ভয়াবহ পর্যায়ে আছে সে সম্পর্কে স্পষ্ট ধারণা পাওয়া যায় না। আর্ন্তজাতিক গণমাধ্যমে প্রচারিত বিভিন্ন গোপনে ধারণকৃত তথ্যের ভিত্তিতে সেখানকার পরিস্থিতির যে চিত্র ফুটে ওঠে তা সত্যিই চাঞ্চল্যকর। জাতিগত দমনে চীন বেছে নিচ্ছে নানা কৌশল। জিনজিয়ান প্রদেশের বিভিন্ন জায়গায় গত কয়েক বছরে গড়ে উঠেছে বন্দিশিবির। তবে চীনা কর্তৃপক্ষের মতে, এগুলো বন্দিশিবির নয় বরং সারাবিশ্বে ছড়িয়ে পড়া সন্ত্রাসবাদের আতঙ্ক যেন উইঘুরদের প্রভাবিত না করে সেজন্য এখানে তাদের বৃত্তিমূলক শিক্ষা ও প্রশিক্ষণের ব্যবস্থা করা হয়েছে।এব্যাপারে সম্প্রতি প্রকাশিত বিভিন্ন প্রতিবেদনে উঠে এসেছে ভয়ঙ্কর কিছু তথ্য। সেখানে বলা হয়েছে, উইঘুরদের পরবর্তী প্রজন্মকে তাদের সম্প্রদায়ের কৃষ্টি ও প্রথা থেকে দূরে রেখে সমাজবাদী চীনের অনুগত হিসেবে গড়ে তোলার লক্ষ্যে তাদেরকে পরিবার থেকে বিচ্ছিন্ন করা হচ্ছে। বিদেশে অবস্থানরত উইঘুরদের সাক্ষাৎকারের ভিত্তিতে বিবিসি বলছে, তারা জিনজিয়ান প্রদেশে মুসলিম শিশুদের পরিবার থেকে বিচ্ছিন্ন করার সুনির্দিষ্ট তথ্য-প্রমাণ পেয়েছে।জার্মান গবেষক ড. আদ্রিয়ান জেনিস জিনজিয়ান প্রদেশে মুসলিমদেরকে আটকে রাখার বিষয়টি নিয়ে কাজ করেছেন। তার মতে, বন্দিশিবিরের পাশাপাশি শিশুদেরকে সার্বক্ষণিক দেখভালের ব্যবস্থাও করছে সরকার। আর মূলত মুসলিম বা অন্যান্য সংখ্যালঘু জাতিগোষ্ঠীর কথা ভেবেই এই শিবিরগুলো নির্মিত হচ্ছে। সরকারি প্রকাশিত নথি থেকে প্রাপ্ত তথ্য অনুযায়ী, কেবল ২০১৭ সালে জিনজিয়ানে কিন্ডারগার্টেন স্কুলে ভর্তি হওয়া শিশুদের সংখ্যা পাঁচ লাখ ছাড়িয়েছে। এদেরমধ্যে উইঘুর বা অন্য মুসলিম শিশুদের ভর্তির হার বেড়েছে ৯০ শতাংশ। এই প্রদেশে ভর্তির হার বৃদ্ধি জাতীয় পর্যায়ে বৃদ্ধির হারকে ছাড়িয়ে গেছে। জিনজিয়ানের দক্ষিণাঞ্চলে যেখানে উইঘুর মুসলমানরা সংখ্যাগরিষ্ঠ, সেখানে কর্তৃপক্ষ কেবল কিন্ডারগার্টেন স্কুল তৈরিতে ১২০ বিলিয়ন ডলার খরচ করছে। আর অর্থের বেশিরভাগই ব্যয় হচ্ছে ছাত্রবাস নির্মাণে, যেখানে শিশুদেরকে সার্বক্ষণিক নজরদারিতে রাখা হবে।উইঘুরদের জাতিগত দমনে চীন সরকারের অন্য যে কৌশলটির কথা বিভিন্ন প্রচারমাধ্যমে এসেছে তা হল, উইঘুর মুসলিম নারীদের সঙ্গে অমুসলিম চীনাদের বিয়ে। তবে বিষয়টি আলোচনায় আসার পেছনে কারণ হল, এসব বিয়ে সম্পাদিত হচ্ছে জোরপূর্বকভাবে।ফেসবুক ভিত্তিক উইঘুর স্বার্থসংশ্লিষ্ট গ্রুপ 'টক টু ইস্ট তুর্কিস্তান'-এ প্রকাশিত একটি ভিডিওতে দেখা যায়, একটি বিয়ে অনুষ্ঠানের আয়োজক চীনা পাত্রকে জিজ্ঞাসা করছেন কতদিন যাবৎ তিনি পাত্রীকে চেনেন। জাবাবে পাত্র বলেন, তিনি মাত্র দুই মাস ধরে পাত্রীর সঙ্গে পরিচিত। অন্যদিকে উইঘুর পাত্রীকে দেখা যায়, বিয়ে অনুষ্ঠানে আনন্দিত হওয়ার পরিবর্তে তিনি যেন বিষণ্ন ও দুঃখভারাক্রান্ত। চীনা সরকারের দ্বারা উইঘুর বিরোধী বিভিন্ন অপতৎপরতার অংশ হিসেবে উইঘুর নারীদের জোর করে অমুসলিম চীনা পুরুষের সাথে বিবাহ করানোর এটি একটি উদাহরণ মাত্র। সংশ্লিষ্ট গবেষকদের মতে, এর মাধ্যমে আগামী প্রজন্ম উইঘুর জাতির অর্ন্তভুক্ত হবে না, যা ক্রমান্বয়ে জাতিগত দমনে সহায়ক হবে।বাইরের গণমাধ্যম কর্মীরা চীনের অভ্যন্তরে স্বাধীনভাবে তাদের অনুসন্ধান চালাতে পারেনা। এমনকি চীনের অধিবাসীরাও এ ব্যাপারে কথা বলতে নারাজ। জিনজিয়ানের উইঘুরদের ওপর জাতিগত দমন চলছে তার যথেষ্ট প্রমাণ মিললেও প্রতিকারের উপায় সত্যিই জানা নেই। উইঘুরদের জাতিসত্তা রক্ষায় মানবাধিকার সংস্থা ও আন্তর্জাতিক সম্প্রদায়ের হস্তক্ষেপ একান্তভাবে জরুরি।

লেখক- সাবেক গবেষণা সহযোগী, বাংলাদেশ ইন্সটিটিউট অফ পিস অ্যান্ড সিকিউরিটি স্টাডিজ (বিআইপিএসএস)","7","https://bangla.dhakatribune.com/articles/opinion/page/7"
"1632475132-1069","https://bangla.dhakatribune.com/","মতামত","https://bangla.dhakatribune.com/articles/opinion","দুর্নীতি: করণীয় কী?","https://bangla.dhakatribune.com/opinion/2021/04/06/33444","দুর্নীতি দমনে রাজনৈতিক সদিচ্ছা থাকতে হবে- এটা শুধু কাগজে কলমে থাকলে চলবে। একইসঙ্গে আইন সকলের জন্য সমান হবে। কোনো রকম প্রভাব বা হস্তক্ষেপ ছাড়াই অপরাধীদের বিচার করতে হবে
গত ১৫ নভেম্বর ২০২০-এ প্রকাশিত “দৈনিক প্রথম আলো” সংবাদপত্রের অনলাইন সংস্করণ থেকে জানা যায়, বাংলাদেশ রেল বাজারে ১০ টাকা দামের মিনি সাবান কিনেছে ২৫ টাকায়, ১৩০ টাকা মূল্যের ২৫০ মিলিলিটার জীবানুনাশক কিনেছে ৩৮৪ টাকায়, রাজধানীর লাজফার্মায় গত বছরের এপ্রিল-মে মাসে রাবারের ১০০টি গ্লাভসের একটি বাক্স ৮০০ টাকায় বিক্রি হয়। এতে একেকটি গ্লাভসের দাম ছিল ৮ টাকা। রেল এই ধরনের একেকটি গ্লাভস কিনেছে ৩২ টাকায়। করোনাকালের শুরুতে তারা গ্লাভস, মাস্ক, থার্মোমিটার, জীবানুনাশক টানেল ও সাবানসহ বিভিন্ন সুরক্ষা সামগ্রী কিনেছে এবং এ ক্ষেত্রে ব্যয় করেছে ৪ কোটি ৬৩ লাখ টাকা। অভিযোগ উঠেছে, সব পণ্যই বাজারদরের চেয়ে বেশি দামে কেনা হয়েছে এবং ওই সময় রেল উন্মুক্ত দরপত্র আহবান করেনি। রেলের অনেক কর্মকর্তা বিষয়টি স্বীকার করে বলেছেন, “করোনাভাইরাসের সুযোগ নিয়ে কেনাকাটার নামে রেলের টাকা ভাগাভাগি করা হয়েছে।”  এটা দুর্নীতি। এ রকম অর্জন দুর্নীতির খবর প্রায় দিনই প্রকাশিত হচ্ছে গণমাধ্যমে। বিশেষজ্ঞরা বলছেন, বাংলাদেশে দুর্নীতি দিন দিন বেড়ে যাচ্ছে। ট্রান্সপারেন্সি ইন্টারন্যাশনালের “গ্লোবাল করাপশন ব্যারোমিটার এশিয়া ২০২০” শীর্ষক প্রতিবেদন থেকে জানা যায়, বাংলাদেশের শতকরা ৭২% মানুষ মনে করেন, সরকারি দুর্নীতি সবচেয়ে “বড় সমস্যা”। বাংলাদেশে দুর্নীতির ধরনগুলো কেমন জানতে চাইলে “ট্র্যান্সপারেন্সি ইন্টারন্যাশনাল বাংলাদেশ (টিআইবি)”-এর গবেষণা ও পলিসি বিভাগের পরিচালক রফিক হাসান বলেন, “সাধারণ মানুষ স্বাস্থ্য, শিক্ষা, বিদ্যুৎ, ভূমি, ব্যাংকিং, পাসপোর্ট, আইন শৃঙ্খলা এবং বিচারিক ইত্যাদি সেবা নিতে গিয়ে ঘুষ দেন বা দুর্নীতির শিকার হন। এছাড়াও এখানে সরকারি সম্পত্তি দখল, অর্থ আত্মসাৎ, হুন্ডি, আমদানি-রপ্তানির ক্ষেত্রে মূল্য কম টাকা দেখিয়ে সেই টাকা বিদেশে রেখে বা আন্ডার ইনভয়েস এবং ওভার ইনভয়েস করার প্রচলন এখানে অনেক বেশি। ইদানিং অর্থপাচারকে বাংলাদেশের অনেক বড় দুর্নীতি হিসেবে দেখা হচ্ছে।” দুর্নীতি দমন কমিশন (দুদক) দুর্নীতিকে কীভাবে ব্যাখ্যা করে জানতে চাইলে প্রতিষ্ঠানটির সাবেক চেয়ারম্যান ইকবাল মাহমুদ লিখিত বক্তব্য দেন। তিনি বলেন, “প্রচলিত সব ধরনের দুর্নীতি দুদকের তফসিলভুক্ত নয়। দুর্নীতি দমন কমিশন আইন ২০০৪-এ সুনির্দিষ্ট কিছু অভিযোগকে দুর্নীতি বলা হচ্ছে। এই আইনের সংযুক্ত তফসিলে দ-বিধির কতিপয় ধারা ও মানি লন্ডারিং প্রতিরোধ আইন ২০১২-এর কতিপয় ধারাকে দুর্নীতিমূলক কাজ হিসেবে সংজ্ঞায়িত করা হয়েছে। তবে মোটাদাগে এ জাতীয় অপরাধগুলো হচ্ছে এমন- সরকারি কর্তব্য পালনের সময় সরকারি কর্মচারি/ব্যাংকার/সরকার কর্তৃক দায়িত্বপ্রাপ্ত যে কোনো ব্যক্তি কর্তৃক উৎকোচ (ঘুষ)/উপঢৌলকন গ্রহণ, সরকারি কর্মচারি/সরকার কর্তৃক দায়িত্বপ্রাপ্ত যে কোনো ব্যক্তি বা অন্য কোনো ব্যক্তির অবৈধভাবে নিজ নামে/বেনামে সম্পদ অর্জন, সরকারি অর্থ/সম্পত্তি আত্মসাৎ বা ক্ষতিসাধন, সরকারি কর্মচারি উপযুক্ত কর্তৃপক্ষের অনুমতি ব্যতিরেকে ব্যবসা/বাণিজ্য পরিচালনা, সরকারি কর্মচারি কর্তৃক জ্ঞাতসারে কোনো অপরাধীকে শাস্তি থেকে রক্ষার প্রচেষ্টা, কোনো ব্যক্তির ক্ষতিসাধনকল্পে সরকারি কর্মচারি কর্তৃক আইন অমান্যকরণ, মানিলন্ডারিং প্রতিরোধ আইন ২০১২ এর অধীন সংঘটিত অপরাধসমূহ এবং সরকারি কর্মকর্তা-কর্মচারি/ব্যাংকার কতৃক জাল-জালিয়াতি এবং প্রতারণা ইত্যাদি।” সরকার বা দুদক দুর্নীতি দমনে কীভাবে কাজ করছে জানতে চাইলে ইকবাল মাহমুদ বলেন, “কমিশন একটি সুনির্দিষ্ট আইনি পরিকাঠামোর মধ্য থেকে দুর্নীতি দমনে কাজ করছে। অভিযোগ গঠন থেকে শুরু করে মামলা দায়ের পর্যন্ত প্রতিটি পর্যায়ে কমিশন সুনির্দিষ্ট বিধি-বিধান অনুসরণ করে দায়িত্ব পালন করছে। অভিযোগ প্রমাণে যে সব দালিলিক প্রমাণাদির প্রয়োজন সেগুলো যেমন নিখুঁতভাবে সংগ্রহ করা হয়, তেমনি প্রাসঙ্গিক সাক্ষ্য-প্রমাণও সংগ্রহ করা হয়। আদালতে সাক্ষ্য-প্রমাণসহ সকল প্রকার আলামত উপস্থাপন করা হয়। বিজ্ঞ আদালত উভয় পক্ষের বক্তব্য পর্যালোচনা করে আদেশ প্রদান করেন। একটি স্বচ্ছ বিচারিক প্রক্রিয়ায় অপরাধীদের শাস্তি নিশ্চিতের মাধ্যমে দুর্নীতি দমনে কাজ করছে কমিশন।”দুর্নীতি দমন করতে হলে এর কারণগুলো জানা জরুরি। নইলে এর মূলোৎপাটন সম্ভব নয়- এমনই জানান রফিক হাসান। তিনি আবারও বলেন, “এর অনেক কারণ রয়েছে। তবে মোটা দাগে কয়েকটি কারণের কথা বলা যায়। যেমন ১. এখানে জবাবদিহিমূলক ব্যবস্থা নেই। যদিও কখনো তা ছিল, সেগুলোকেও অকার্যকর করে দেয়া হয়। তাই কোনো প্রতিষ্ঠানে এটা কার্যকর নয় এবং কোনো দুর্নীতি হলে সঠিক ব্যবস্থা নেয়া হয় না। তাই দুর্নীতি নিয়ে প্রতিষ্ঠানগুলো সঠিকভাবে কাজ করতে পারে না। দুদক বড় দুর্নীতি নিয়ে কাজ করতে পারে না। পুলিশ, র‌্যাব বা সাংবাদিকরা যে বিষয়গুলো বের করে আনে সেগুলো নিয়ে দুদক কাজ করে। ২. আইনের বাস্তবায়ন নেই বলে মানুষ দুর্নীতি করার সুযোগ পায়। ৩. এখানে জনগণ তার আয়ের হিসাব বা করের তথ্য ঠিকভাবে দেয় না এবং এটা আদায়ে তেমন জোরদার ব্যবস্থা নেই ইত্যাদি। তবে দেখা গেছে, ইদানিং ছাত্র বৃত্তি এবং অন্যান্য ভাতাগুলো ডিজিটাল মাধ্যমে সরাসরি প্রাপকের কাছে পৌঁছে দেয়া হচ্ছে বলে এসব ক্ষেত্রে দুর্নীতি কিছুটা কমেছে। এখন ভূমির পর্চা জেলা প্রশাসকের কার্যালয় থেকে নিতে হয় না। ইউনিয়ন পর্যায়ের কাউন্সিল থেকে অনলাইনের মাধ্যমে এগুলো সংগ্রহ করা যায়। অর্থাৎ যে বিষয়গুলো ডিজিটাল মাধ্যমে পাওয়া যায় সে ক্ষেত্রগুলোতে দুর্নীতির পরিমাণ অনেকটা কমে গেছে।”  আরও দুর্নীতি কমানো প্রয়োজন। কিন্তু কীভাবে তা সম্ভব- জানতে চাইলে “টিআইবি”র নির্বাহী পরিচালক ড. ইফতেখারুজ্জামান বলেন, “দেশীয় এবং আন্তর্জাতিকভাবে গবেষণা ও অন্যান্য কাজের অভিজ্ঞতায় বলতে পারি চারটি উপায়ে দুর্নীতি দমন করা সম্ভব। এটা শুধু আমাদের দেশের জন্য প্রযোজ্য নয়, এটা পৃথিবীর যে কোনো দেশের জন্য প্রযোজ্য। ১. রাজনৈতিক সদিচ্ছা থাকতে হবে- এটা শুধু কাগজে কলমে থাকলে চলবে না এটা বাস্তবে থাকা প্রয়োজন। কারো প্রতি কোনো রকম ভয়ভীতি প্রদর্শন না করে এটা থাকতে হবে। দেশের শীর্য পর্যায় থেকে শুরু করে একেবারে নিন্ম পর্যায় পর্যন্ত এর প্রয়োগ থাকতে হবে। ২. আইনের প্রয়োগ থাকতে হবে- এক্ষেত্রে যারা বিচারের আওতায় আসবে তাদেরকে আইন অনুযায়ী দৃষ্টান্তমূলক শাস্তি দিতে হবে। আইন সকলের জন্য সমান হবে। কোনো রকম প্রভাব বা হস্তক্ষেপ ছাড়াই অপরাধীদের বিচার করতে হবে। ৩. প্রাতিষ্ঠানিক সামর্থ্য থাকতে হবে- দুর্নীতি দমনে যে সমস্ত প্রতিষ্ঠান কাজ করছে সে সমস্ত প্রতিষ্ঠানের দক্ষতা, স্বচ্ছতা এবং নিরপেক্ষতা থাকতে হবে। যেমন জাতীয় সংসদ, নির্বাচন কমিশন এবং দুদক যাদের উপর দুর্নীতি দমনের দায়িত্ব রয়েছে, তাদেরকে সকল প্রকার প্রভাব থেকে মুক্ত থেকে কাজ করতে হবে এবং সক্রিয় থাকতে হবে। তারা নির্দিষ্ট সীমারেখার মধ্যে থাকবে এবং কেউ তাদেরকে নিয়ন্ত্রণ করতে পারবে না। জাতীয় সংসদের যে কমিটিগুলো রয়েছে সেগুলো নিজ নিজ ক্ষেত্রে সক্রিয় থাকবে এবং তাদের জবাবদিহিতা থাকতে হবে। ৪. সাধারণ মানুষকে রুখে দাঁড়াতে হবে- শুধু আইন প্রয়োগ করে বিচার করলে হবে না দুর্নীতির বিরুদ্ধে সাধারণ মানুষকে রুখে দাঁড়াতে হবে এবং এর প্রতিবাদ করতে হবে। তাদেরকে এ বিষয়ে কথা বলতে হবে এবং সচেতন থাকতে হবে। দুর্নীতির যে কোনো তথ্য বা খবর প্রকাশ করার জন্য সোচ্চার এবং আন্তরিক হতে হবে। এগুলো মানলে দুর্নীতি দমন বা নিয়ন্ত্রণ সম্ভব। আমাদের দেশে এগুলোর সবকিছু আছে। কিন্তু তা কাগজে-কলমে, বাস্তবে নেই।” দেশে সুশাসন প্রতিষ্ঠা এবং আন্তর্জাতিক অঙ্গনে দেশের ভাবমূর্তি উজ্জ্বল করতে হলে আমাদের দুর্নীতির বিরুদ্ধে কাজ জোরদার করতে হবে। এ জন্য যে ধরনের পদক্ষেপের কথা বিশেষজ্ঞরা বলছেন তা গ্রহণ করার এখনই সময়, বলছেন সুশীল সমাজ। ডিজিটালাইজেশন করার মাধ্যমে কিছু কিছু ক্ষেত্রে দুর্নীতি দূর করার যে খবর পাওয়া যাচ্ছে তা আরো ব্যাপকভাবে চালু করলে সফলতা পাওয়া যাবে- এমনই প্রত্যাশা সংশ্লিষ্টজনদের।প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","","https://bangla.dhakatribune.com/articles/opinion/page/2"
"1632475215-1082","https://bangla.dhakatribune.com/","মতামত","https://bangla.dhakatribune.com/articles/opinion","বিশ্ববিদ্যালয়ের গূরুত্বপূর্ণ পদসমূহে...","https://bangla.dhakatribune.com/opinion/2021/05/08/34338","একটি দেশের বিশ্ববিদ্যালয়সমূহ সমাজ ও রাষ্ট্রের প্রয়োজনে উচ্চাঙ্গের দক্ষ ও যোগ্য মানবসম্পদ তৈরির দায়িত্বে নিয়োজিত থাকে
অবশেষে আশংকাগুলো সত্যি প্রমাণ হতে শুরু করেছে। গত সেপ্টেম্বরে যখন শেরেবাংলা কৃষি বিশ্ববিদ্যালয়ের রেজিস্ট্রার শেখ রেজাউল করিমকে উপাচার্যের রুটিন দায়িত্ব দেয়া হয়, তখন অনেকেই এতে ভবিষ্যতে পাবলিক বিশ্ববিদ্যালয়সমূহের বিভিন্ন গুরুত্বপূর্ণ পদে ডেপুটেশনে আমলাদের পদায়নের সংকেত খুঁজে পাচ্ছিলেন। একারণে এ ঘটনায় বিশ্ববিদ্যালয়সমূহের শিক্ষক-শিক্ষার্থীদের মধ্যে তীব্র ক্ষোভের সৃষ্টি হয়। কিন্তু, মনে হচ্ছে, বিশ্ববিদ্যালয় অঙ্গনের এই ক্ষোভ-বিক্ষোভকে নীতি নির্ধারক মহল খুব একটা গুরুত্ব সহকারে নেয়ার প্রয়োজনীয়তা অনুভব করেননি। যার প্রমাণ, গত ৬ মে পরিকল্পনা মন্ত্রণালয়ের বাস্তবায়নপরিবীক্ষণ ও মূল্যায়ন বিভাগের পিআরএল ভোগরত অতিরিক্ত সচিব মোহাম্মদ আব্দুল মান্নানকে জামালপুরের বঙ্গমাতা শেখ ফজিলাতুন্নেছা মুজিব বিজ্ঞান ও প্রযুক্তি বিশ্ববিদ্যালয়ের কোষাধ্যক্ষ হিসেবে নিয়োগ দান।স্বভাবতই, বিশ্ববিদ্যালয় শিক্ষক সমাজ বিষয়টিকে ভালোভাবে নিতে পারেননি। ইতোমধ্যে, বিশ্ববিদ্যালয় শিক্ষক সমিতি ফেডারেশন সহ একাধিক বিশ্ববিদ্যালয়ের শিক্ষক সমিতি এ নিয়োগের প্রতিবাদ জানিয়েছে। ব্যক্তিগত পর্যায়ে শিক্ষক সমাজের অনেকেই সামাজিক যোগাযোগ মাধ্যমে তাদের অসন্তোষ ব্যক্ত করে স্ট্যাটাস দিয়েছেন এবং দিচ্ছেন। প্রশ্ন হল, এটা কি নিছক একটি বিচ্ছিন্ন ঘটনা কিংবা দায়িত্বশীল পদে অধিষ্ঠিত কিছু লোকের খাম-খেয়ালিপনা, নাকি নীতি-নির্ধারণী পর্যায়ে একটি মৌলিক পরিবর্তনের আভাস?এটা কি কেবলই শিক্ষক সমাজের সম্মান ও মর্যাদার প্রশ্ন, নাকি বিশ্ববিদ্যালয়ের লক্ষ্য-উদ্দেশ্যের সাথে সাংঘর্ষিক এমন একটি সিদ্ধান্ত, যা বিশ্ববিদ্যালয়ের সামগ্রিক পারফরম্যান্সের উপর স্বল্প ও দীর্ঘ মেয়াদে নেতিবাচক প্রভাব ফেলতে পারে? এ ধরণের পলিসি উচ্চ শিক্ষা নিয়ে বঙ্গবন্ধুর চিন্তাধারা ও অনুসৃত নীতির সাথেও বা কতটুকু সঙ্গতিপূর্ণ?একটি দেশের বিশ্ববিদ্যালয়সমূহ সমাজ ও রাষ্ট্রের প্রয়োজনে উচ্চাঙ্গের দক্ষ ও যোগ্য মানব সম্পদ তৈরির দায়িত্বে নিয়োজিত থাকে। এর পাশাপাশি যে গুরু দায়িত্বটি বিশ্ববিদ্যালয়সমূহ পালন করে থাকে, তা হল গবেষণার মাধ্যমে সমাজের বিভিন্ন পরিমন্ডলে বিদ্যমান সমস্যাদি চিহ্নিত করে এসবের কারণ নির্ণয় ও সমাধান নির্দেশ করা। ধর্ম, বিজ্ঞান, শিক্ষা, স্বাস্থ্য, রাজনীতি, অর্থনীতি তথা মানব জীবনের সকল দিক ও আঙ্গিক নিয়ে এখানে সুসংবদ্ধ ও নিয়মতান্ত্রিক গবেষণা পরিচালিত হয়। এভাবে নিত্য-নতুন প্রযুক্তির উদ্ভব ঘটে, জ্ঞান-বিজ্ঞানের নতুন দিগন্ত উন্মোচিত হয়, সমাজ ও সভ্যতা সামনে এগিয়ে যাওয়ার দিকনির্দেশনা পায়। বিশ্ব সভ্যতা আজ যে পর্যায়ে উপনীত হয়েছে, তাতে দেশে দেশে গড়ে উঠা বিশ্ববিদ্যালয়সমূহই মূল ভূমিকা রেখেছে। আপনি একটু খেয়াল করলেই দেখবেন, যে সব দেশ আজকের বিশ্বে উন্নতির শিখরে অবস্থান করছে, তাদের এগিয়ে নিতে মূল চালিকাশক্তি হিসেবে কাজ করেছে ওসব দেশের বিশ্ববিদ্যালয়সমূহের গবেষণালব্ধ জ্ঞান ও প্রযুক্তি।বিশ্ববিদ্যালয়সমূহের এই বহুমাত্রিক কর্মযজ্ঞ পরিচালনার জন্য বিভিন্ন লেভেলে একদল লোককে প্রশাসনিক দায়িত্ব পালন করতে হয়। বিভাগীয় পর্যায়ে বিভাগীয় প্রধান, অনুষদ পর্যায়ে ডীন এবং সবার উপরে উপাচার্য মহোদয় এবং এক বা একাধিক সহ-উপাচার্য। আর্থিক বিষয়াদি দেখ-ভালে উপাচার্য মহোদয়কে সহযোগিতা করতে একজন কোষাধ্যক্ষ নিয়োগ পেয়ে থাকেন। হোস্টেলগুলো পরিচালনার কাজ করেন প্রাধ্যক্ষগণ। এছাড়া, সিন্ডিকেট, সিনেট ও শিক্ষা পর্ষদ সহ বেশ কিছু বডি সামগ্রিক কর্মকাণ্ডের সমন্বয় সাধনে নিজ নিজ জায়গা থেকে ভূমিকা পালন করে। পুরো বিষয়টিতে নেতৃত্বের ভূমিকায় থাকেন শিক্ষক সমাজ, তবে তাঁদের পাশাপাশি দাপ্তরিক ও করণিক সহযোগিতা দেয়ার জন্য কর্মকর্তা-কর্মচারীদের একটি দল নিয়োজিত থাকেন। এ দিকটার সার্বিক সমন্বয়ের দায়িত্ব পালন করেন বিশ্ববিদ্যালয়ের রেজিস্ট্রার।দেশের সামগ্রিক ব্যবস্থাপনায় গুরুত্বপূর্ণ ভূমিকা রাখার সুযোগের কারণে আমাদের দেশে বরাবর সরকারি চাকুরির বিশেষ কদর আছে। একটি দেশের সরকার ও রাষ্ট্রযন্ত্রের জনগণের প্রতি যে দায়িত্ব, তা সুষ্ঠ ও সূন্দরভাবে আঞ্জাম দেয়ার জন্যে একটি অভিজ্ঞ ও দক্ষ আমলাতন্ত্রের কোন বিকল্প নেই। আমলারা যদি প্রত্যেকে নিজ নিজ জায়গা থেকে যথাযথ ভূমিকা রাখতে পারেন, তা দেশের জন্য সার্বিক কল্যাণ বয়ে আনে।আপনি যদি সৎ ভাবে চলতে প্রতিশ্রুতিবদ্ধ থাকেন, তাহলে আর্থিক মানদন্ডে সিভিল সার্ভিস আপনার কাছে একটি আকর্ষণীয় অপশন হিসেবে বিবেচিত নাও হতে পারে। কিন্তু, এখানে দেশ ও জাতিকে সেবা দেয়ার যে অনন্য সুযোগ রয়েছে এবং সমাজের সর্বস্তরে প্রজাতন্ত্রের কর্মকর্তা-কর্মচারীরা যে বিশেষ সম্মান ও সমীহ পেয়ে থাকেন, তার প্রেক্ষিতে এ দেশে তরুণ-যুবাদের একটি বড় অংশ পড়াশোনা শেষে সিভিলে সার্ভিসকেই তাদের প্রথম পছন্দ হিসেবে বিবেচনা করে।একটি তীব্র প্রতিদ্বন্দ্বিতাপূর্ণ পরীক্ষার মধ্য দিয়ে দেশের সিভিলে সার্ভিসে সুযোগ পেতে হয়। ধাপে ধাপে কঠোর যাচাই-বাছাইয়ের মাধ্যমে এক একজন প্রার্থীকে চূড়ান্ত পর্যায়ে মনোনীত করা হয়। ভবিষ্যতে যাদের উপর দেশের সামগ্রিক ব্যবস্থাপনার গুরুদায়িত্ব অর্পিত হতে যাচ্ছে, তাদেরকে এভাবে ছেঁকে বের করে আনা হবে, এটাই স্বাভাবিক নয় কি? চাকুরিতে যোগদানের পরেও বিভিন্ন ফিল্ড অ্যাসাইনমেন্টের পাশাপাশি নানাবিধ প্রশিক্ষণ ও পরীক্ষণের মধ্য দিয়ে তাঁদের উপরের দিকে উঠতে হয়। প্রতিটি পদে পদে কঠোর নিয়ম-শৃঙ্খলার গন্ডিতে আবদ্ধ থেকে তাঁদের উপর অর্পিত দায়িত্ব পালন করে যেতে হয়। ফলে, একজন সিভিলে সার্ভেন্ট যখন তার ক্যারিয়ারের চূড়ান্ত পর্যায়ে উপনীত হন, তখন কর্মজীবনের সুদীর্ঘ পরিক্রমায় নানা ঘাত-প্রতিঘাত ও চড়াই-উৎরাইয়ের মধ্য দিয়ে যে অভিজ্ঞতা ও দক্ষতা তারা অর্জন করেন, এক অর্থে তা অতূলনীয়।একারণে এদেশে দীর্ঘদিন থেকে বিভিন্ন আধা-সরকারি/ স্বায়ত্বস্বাশিত প্রতিষ্ঠানের উঁচু পদে উচ্চ পদস্থ সরকারি কর্মকর্তাদের ডেপুটেশনে নিয়োগের রেয়াজ রয়েছে। তাঁদের সুদীর্ঘ কর্মজীবনে অর্জিত দক্ষতা ও অভিজ্ঞতা ব্যবহার করে এসব প্রতিষ্ঠানের ব্যবস্থাপনায় তাঁরা গুরুত্বপূর্ণ অবদান রাখেন বলে বিশ্বাস করার যুক্তিসঙ্গত কারণ রয়েছে। প্রশ্ন হচ্ছে, বিশ্ববিদ্যালয়ের মতো প্রতিষ্ঠান পরিচালনায় তাদের এ দক্ষতা ও অভিজ্ঞতা কতটুকু কাজে আসতে পারে? আজকের এ ক্রান্তিলগ্নে নির্মোহভাবে এ প্রশ্নের উত্তর খুঁজে দেখা অত্যন্ত জরুরি হয়ে পড়েছে। এখানে খামখেয়ালিপনা কিংবা এক্সপেরিমেন্টেশনের সুযোগ নেই। দেশের উচ্চ শিক্ষাঙ্গনসমূহ এমনিতেই শতবিধ সমস্যায় জর্জরিত। এখানে খেয়ালের বশে সামগ্রিক ব্যবস্থাপনায় বিশ্ববিদ্যালয়ের অধ্যাপক নন এমন ব্যক্তিদের এনে বসালে এটি আদৌ কোন উপকার বয়ে আনবে কিনা, নাকি নতুনতর উপসর্গ যোগ করে একটি হযবরল অবস্থা তৈরি করে দেশের উচ্চ শিক্ষার বারটা বাজিয়ে ছাড়বে তা ঠান্ডা মাথায় চিন্তা করার প্রয়োজন রয়েছে।একটি বিশ্ববিদ্যালয়ের প্রভাষক পদে যোগদানের পর বিভিন্ন ধাপ পেরিয়ে একজন শিক্ষক যখন অধ্যাপকের পদে উন্নীত হন, তখন এ দীর্ঘ পরিক্রমায় পঠন-পাঠন, গবেষণাকর্ম, শিক্ষার্থীদের নানাবিধ সমস্যা, ছাত্র-শিক্ষক সম্পর্ক সহ উচ্চ শিক্ষাঙ্গনের বিভিন্ন আঙ্গিকের নাড়ি-নক্ষত্রের সাথে তাঁর যে পরিচিতি ঘটে, তার মধ্যে যে সামগ্রিক বোধ জন্মে, তা প্রত্যক্ষভাবে এ কর্ম-পরিক্রমার মধ্য দিয়ে না গেলে কিছুতেই অর্জিত হতে পারে না। আপনি হয়তো বিশ্ববিদ্যালয় থেকে সর্বোচ্চ ডিগ্রি নিয়েছেন, হতে পারে দেশ বা দেশের বাইরের কোনো নামজাদা বিশ্ববিদ্যালয় থেকে একটি পিএইচডি ডিগ্রিও হাসিল করেছেন, কিন্তু যতক্ষণ না বিশ্ববিদ্যালয়ের শিক্ষক হিসেবে একটি দীর্ঘ সময় দায়িত্ব পালনের সুযোগ পাচ্ছেন, আপনি আসলে মুদ্রার একটি পিঠই কেবল দেখেছেন। অন্য পিঠ সম্পর্কে আপনি পুরোটাই অন্ধকারে আছেন। আমাদের দেশে কিছুটা সীমাবদ্ধতা থাকা সত্ত্বেও, মুক্ত চিন্তা ও মননের পাদপীঠ হিসেবে, বিশ্ববিদ্যালয় পর্যায়ে শিক্ষকদের পরষ্পরের মধ্যে, ছাত্রদের সাথে এবং বাইরের জগতের সাথে যে ধরণের স্বাধীন ও উন্মুক্ত মিথস্ক্রিয়া ঘটে, সিভিলে সার্ভিসে সে ধরণের কালচার প্র্যাকটিস হয়ে থাকে কি?সুতরাং, একজন উচ্চপদস্থ সিভিল সার্ভেন্টের দীর্ঘ কর্মপরিক্রমায় অর্জিত দক্ষতা ও অভিজ্ঞতা অবশ্যই দেশ ও জাতির জন্য এক অমূল্য সম্পদ। তবে, একটি বিশ্ববিদ্যালয় পরিচালনার প্রশ্নে এটা কোন গুরুত্ব বহন করে না। ভাইস চ্যান্সেলর কিংবা প্রো-ভাইস চ্যান্সেলর মতো পদের জন্য তো নয়ই, এমনকি ট্রেজারার পদের জন্যও নয়। কারণ, একটি বিশ্ববিদ্যালয়ের কোন খাতে কি পরিমাণ বরাদ্দ প্রয়োজন, বিশ্ববিদ্যালয়ের নাড়ি-নক্ষত্রের সাথে যার পরিচয় নেই তিনি তা কি করে বুঝবেন? এটা স্রেফ বই-খাতা নিয়ে বশে অংক কষা বা হিসাব মিলানোর বিষয় নয়।দেশ ও জাতি গঠনে শিক্ষার অপরিসীম গুরুত্ব বিবেচনায় নিয়ে বঙ্গবন্ধু একদিকে যেমন প্রাথমিক শিক্ষাকে জাতীয়করণ করেছিলেন, অন্যদিকে উচ্চ শিক্ষাঙ্গনে যেন মুক্ত মনন ও পান্ডিত্যের চর্চা হয় সেজন্য বিশ্ববিদ্যালয়সমূহকে স্বায়ত্তশাসন দিয়েছিলেন। আমরা তার দেয়া এ উপহারের কতটুকু সদ্ব্যবহার বা অপব্যবহার করেছি তা নিয়ে প্রশ্ন থাকতে পারে, কিন্তু আমরা যদি চাই উচ্চ শিক্ষাঙ্গন দেশ ও জাতির প্রয়োজনে যথার্থ ভূমিকা রাখুক, তাহলে ওটাই একমাত্র ও সঠিক পথ। সব অর্গল খুলে দিতে হবে। বিশ্ব আঙ্গিকে বিশ্বমানের জ্ঞানচর্চার জন্য মুক্ত বাতায়ন অপরিহার্য। এটা একটি অত্যন্ত স্পর্শকাতর বিষয়, যার সাথে পুরো জাতির ভাগ্য জড়িত। এটা অ্যাডভেঞ্চারিজমের বিষয় নয়। সবাই ভাল থাকুন।ড. মুহম্মদ দিদারে আলম মুহসিন; অধ্যাপক, ফার্মেসি বিভাগ, জাহাঙ্গীরনগর বিশ্ববিদ্যালয়","","https://bangla.dhakatribune.com/articles/opinion/page/2"
"1632474372-952","https://bangla.dhakatribune.com/","মতামত","https://bangla.dhakatribune.com/articles/opinion","স্বাধীনতার ৫০ বছর: দেশ সঠিক পথে এগুচ্ছে...","https://bangla.dhakatribune.com/opinion/2021/03/23/33050","‘গণতন্ত্রের প্রশ্নে কোনো রকম মতানৈক্য না থাকলেও দেশ গত ৫০ বছরেও সবার কাছে গ্রহণযোগ্য একটি নির্বাচনী সংস্কৃতি গড়ে তুলতে ব্যর্থ হয়েছে। প্রতিদ্বন্দ্বী দল-উপদলসমূহের অসহিষ্ণু ও যুদ্ধংদেহী মনোভাবের কারণে রাজনৈতিক ছত্রছায়ায় পেশীশক্তি আস্কারা পাচ্ছে’
আগামী ২৬ মার্চ দেশের স্বাধীনতার ৫০ বছর পূর্ণ হতে চলেছে। দেশের ইতিহাসের এই গুরুত্বপূর্ণ মাইলফলক স্মরণীয় করে রাখতে দেশব্যাপী চলছে নানা বর্ণিল আয়োজন। ৫০ বছরের এই ক্ষুদ্র পরিসরে দেশ ও জাতি অনেক ঘটন-অঘটন, চড়াই-উতরাইয়ের সাক্ষী হয়েছে। সময়ে সময়ে এসব ঘটনা সমগ্র জাতিকে প্রচণ্ড ঝাঁকুনি দিয়েছে, পাল্টে দিয়েছে এর গতিপথ। কখনও জাতি কান্নায় ভেঙে পড়েছে, কখনও বা হয়েছে সুন্দর আগামীর প্রত্যাশায় উজ্জীবিত। যদিও ৫০ বছর একটি জাতির জীবনে খুব বড় পরিসর নয়- গড় আয়ুর নিরিখে হয়তোবা একটি প্রজন্ম মাত্র, তথাপি পরাধীনতার শিকল ভেঙে বেরিয়ে আসা সহস্র বছরের ঐতিহ্য সমৃদ্ধ আত্মমর্যাদায় বলীয়ান একটি জাতির সামনে অর্ধ শতাব্দীর এই মাইলফলক এ প্রশ্নটি অবশ্যই বড় করে তুলে ধরবে - “দেশ সঠিক পথে এগুচ্ছে তো”?বাঙালি লড়াকু জাতি। ইতিহাসে এমনটি খুব কমই দেখা গেছে যে, তারা খুশি মনে কোনো বহিঃশক্তির অধীনতা মেনে নিয়েছে। ১৭৫৭ সালে ইংরেজদের পদানত হওয়ার পর সিপাহী বিদ্রোহ, ফকির-সন্যাসী বিদ্রোহ, তিতুমীরের বাঁশের কেল্লা আন্দোলন, হাজী শরীয়তুল্লাহর ফরায়েজি আন্দোলনসহ বিভিন্ন আন্দোলন-সংগ্রামের মধ্য দিয়ে তারা বারে বারে পরাধীনতার জিঞ্জির খুলে ফেলার মরিয়া প্রয়াস চালিয়েছে। বৃটিশ বিরোধী আন্দোলনের মধ্য দিয়ে ১৯৪৭ সালে মুসলমানদের জন্য পাকিস্তান নামে যে স্বাধীন, স্বতন্ত্র আবাসভূমি অর্জিত হয়েছিল, তার প্রধান রসদ বাংলার মুসলিমরাই জুগিয়েছিল। ১৯৩৭ সাল ও ১৯৪৬ সালের নির্বাচনে বাংলায় অর্জিত সাফল্যই সেদিন মুসলিম লীগের পাকিস্তান আন্দোলনের মূল চালিকাশক্তি হিসেবে কাজ করে। দুর্ভাগ্যবশত, অনেক ত্যাগ-তিতিক্ষার বিনিময়ে অর্জিত স্বাধীন পাকিস্তানে খুব শিগগির তারা বুঝতে পারল, বাঙালিদের কাঙ্ক্ষিত স্বাধীনতা এখনও অর্জিত হয়নি।কি ছিল এ জনপদের মানুষগুলোর চাওয়া-পাওয়া? কেন তাদের একবারের উপর দু'বার স্বাধীন হওয়া লেগেছিল? কেন তাদের নিজেদের গড়া পাকিস্তান থেকে মুখ ফিরিয়ে নিতে হয়েছিল? বাঙালির স্বতন্ত্র জাতিসত্তা, কৃষ্টি-কালচারের প্রতি অবজ্ঞা এবং ক্রমবর্ধমান রাজনৈতিক-অর্থনৈতিক বৈষম্য পাকিস্তানের পরিকাঠামোতে তাদের নিজেদেরকে অবহেলিত ভাবতে বাধ্য করেছিল। ৫২-এর ভাষা আন্দোলনের মধ্য দিয়ে স্বতন্ত্র আত্মপরিচয়ের যে বহিঃপ্রকাশ ঘটেছিল, ৬০-এর দশকের শেষ পাদে এসে বঙ্গবন্ধুর ৬-দফা আন্দোলনের মধ্য দিয়ে তা স্ব-শাসনের দাবিতে রূপ লাভ করে। ৭০-এর নির্বাচনে জনতার দেয়া ম্যান্ডেট মেনে নিতে ভুট্টো ও ইয়াহিয়া খানের অস্বীকৃতি আগুনে ঘৃতাহুতির মতো কাজ করে। স্ব-শাসনের দাবি স্বাধীনতার দাবিতে উন্নীত হয়। ৭১-এর ৭ মার্চে বঙ্গবন্ধু যখন রেসকোর্স মাঠে হুংকার দিলেন, “এবারের সংগ্রাম আমাদের মুক্তির সংগ্রাম, এবারের সংগ্রাম স্বাধীনতার সংগ্রাম”, এক অনিশ্চিত ভবিষ্যতের সামনে দাঁড়িয়েও এ জনপদের মানুষ বুঝে নিয়েছিল, তাদের এতদিনকার সংগ্রাম একটি সিদ্ধান্তকারী পর্যায়ে উপনীত হয়েছে। সমঝোতার পথে পা না বাড়িয়ে নিরস্ত্র জনতার উপর পাকিস্তানি বাহিনীর ক্র্যাকডাউন স্বাধীনতাকে অনিবার্য করে তুলে। ৯ মাসের যুদ্ধে চুড়ান্তভাবে হেরে গিয়ে পরে পাক বাহিনী বুঝতে পেরেছিল, তারা দু-একটি রাজনৈতিক দল বা তাদের কর্মীবাহিনী নয়, একটি সমগ্র জাতির আশা-আকাঙ্খার বিরুদ্ধে যুদ্ধে লিপ্ত হয়েছিল।সেদিন তার সুদীর্ঘ রাজনৈতিক পরিক্রমার অভিজ্ঞতায় বঙ্গবন্ধু বুঝতে পেরেছিলেন, এ অভীষ্ট সহজে অর্জিত হবে না, অনেক রক্ত ঝরাতে হবে। “মনে রাখবা, রক্ত যখন দিয়েছি, রক্ত আরো দিব। এ দেশের মানুষকে মুক্ত করে ছাড়বো ইনশাল্লাহ্”। আরও বুঝতে পেরেছিলেন, সামনে যে কঠিন সময় আসছে, তাতে তিনি নিজে হয়তো নেতৃত্ব দেয়ার জন্যে স্বশরীরে উপস্থিত থাকতে পারবেন না। “প্রত্যেক ঘরে ঘরে দুর্গ গড়ে তোল। তোমাদের যা কিছু আছে তাই নিয়ে শত্রুর মোকাবেলা করতে হবে, এবং জীবনের তরে রাস্তাঘাট যা যা আছে সব কিছু, আমি যদি হুকুম দিবার নাও পারি, তোমরা বন্ধ করে দেবে”।  তবে, একজন শান্তিপ্রিয় জননেতা হিসেবে, পাকিস্তান সামরিক বাহিনী এবং ভুট্টো সাহেবের হঠকারিতা সত্ত্বেও রক্তক্ষয় এড়ানোর প্রচেষ্টায় তিনি আন্দোলনের চাপ অব্যাহত রেখে ২৫ মার্চ পর্যন্ত ইয়াহিয়া খানের সাথে আলাপ-আলোচনা চালিয়ে গেছেন। দুর্ভাগ্য, ইয়াহিয়া খানদের শুভবুদ্ধির উদয় হল না।বঙ্গবন্ধু গ্রেফতার হলেন। নিরস্ত্র ছাত্র-জনতার উপর ২৫ মার্চ রাতের আঁধারে গুলি চলল। ফলে, মুক্তিযুদ্ধ শুরু হয়ে গেল। পাকিস্তানের পুলিশ, ইপিআর ও সামরিক বাহিনীতে কর্মরত বাঙালি সদস্যরা দ্রুত সিদ্ধান্ত নিয়ে মুক্তিযুদ্ধে শামিল হল। যোগ দিল দেশের ছাত্র-জনতা, তরুণ-যুবারা। দীর্ঘ নয় মাসের যুদ্ধে অবশেষে পাক বাহিনী পরাস্ত হল। শেষ মুহূর্তে ভারতীয় বাহিনীর সক্রিয় অংশগ্রহণ বিজয়কে তরান্বিত করেছিল বটে, গেরিলা যুদ্ধের মাধ্যমে মুক্তিযোদ্ধারা পাক বাহিনীকে ইতোমধ্যে কোণঠাসা করে ফেলেছিল। বঙ্গবন্ধুর নেতৃত্বকে সামনে রেখে “সাম্য, মানবিক মর্যাদা ও সামাজিক সুবিচার”- এই চেতনায় পরিচালিত এ যুদ্ধ ছিল এক জনযুদ্ধ, যাতে দেশের আপামর জনসাধারণ প্রত্যক্ষ কিংবা পরোক্ষভাবে শামিল হয়ে গিয়েছিল। এ কারণে এ যুদ্ধে মুক্তি বাহিনীর বিজয় ও গণ-বিচ্ছিন্ন পাক বাহিনীর পরাজয় অবধারিত ছিল।অগুণতি শহীদানের আত্মত্যাগ এবং অসংখ্য মা-বোনের ইজ্জ্বতের বিনিময়ে অবশেষে দেশ স্বাধীন হল। আকাশচুম্বী জনপ্রিয়তা নিয়ে বঙ্গবন্ধু দেশবাসীর মধ্যে ফিরে এলেন। দেশ এখন একটি নতুন অথচ কঠিন চ্যালেঞ্জের মুখোমুখি হল। এ চ্যালেঞ্জ ছিল দেশের সর্বত্র শান্তি-শৃঙ্খলা ফিরিয়ে আনার, স্বাধীন এ দেশটিকে নিজেদের মতো করে গড়ে তোলার। অনেকের হাতে অস্ত্র ছিল, সেগুলো দ্রুততম সময়ে রাষ্ট্রের নিয়ন্ত্রণে নিয়ে আসা জরুরি ছিল। যুদ্ধের কারণে দেশের সর্বত্র রাস্তা-ঘাট, ব্রিজ-কালভার্ট সহ সব ধরনের অবকাঠামো ভেঙে পড়েছিল, বহু লোক ঘরবাড়ি হারিয়ে আশ্রয়হীন হয়ে পড়েছিল, বহু কৃষকের চাষবাসের জন্য হালের বলদ কিংবা লাঙলের সংস্থান ছিল না। দুর্বৃত্তরা দেশের বিভিন্ন জায়গায় অফিস-আদালত, কল-কারখানার আসবাবপত্র, যন্ত্রপাতি লুটপাট করছিল। পাকিস্তানিরা দেশের অর্থব্যবস্থা ফোকলা করে দিয়ে গিয়েছিল। যুদ্ধের শেষের দিনগুলোতে পশ্চিম পাকিস্তানিরা তাদের মালিকানাধীন ব্যবসা-বাণিজ্যের প্রায় সব অর্থ পশ্চিম পাকিস্তানে স্থানান্তর করে। একটি উদাহরণ দেয়া যেতে পারে: পাকিস্তান ইন্টারন্যাশনাল এয়ারলাইনস বন্দর নগরী চট্টগ্রামে এর ব্যাঙ্ক হিসাবে ঠিক ১১৭ রুপি (১৬ ডলার) রেখে গিয়েছিল। অর্থনীতির পাশাপাশি খাদ্য, শিক্ষা, চিকিৎসা সহ সব খাতকেই মেরামত করে নতুন করে গড়ে তোলার চ্যালেঞ্জ হাতে নিতে হয়েছিল। এছাড়া আন্তর্জাতিক পরিমণ্ডলে বাংলাদেশকে একটি শান্তিপ্রিয় দেশ হিসেবে তুলে ধরে সারা বিশ্বের সাথে বন্ধুত্বপূর্ণ সম্পর্ক গড়ে তোলা অপরিহার্য ছিল। এ বিশাল চ্যালেঞ্জ মোকাবেলার জন্য বঙ্গবন্ধু তার দুঃখজনক হত্যাকাণ্ডের আগ পর্যন্ত মাত্র সাড়ে তিন বছরের মতো সময় পেয়েছিলেন। তিনি কতটুকু সফল হয়েছিলেন, সে বিচার ইতিহাস করবে। তবে, এটা অস্বীকার করার জো নেই, যেটুকু সাফল্য এসেছিল তা তার বিশাল ব্যক্তিত্বের কারণেই সম্ভবপর হয়েছিল।দেশ আজ অনেক এগিয়েছে। কিসিঞ্জারের সেই তলাবিহীন ঝুড়ি এখন দক্ষিণ এশিয়ায় (ভারতের পরে) দ্বিতীয় সর্বোচ্চ বৈদেশিক মুদ্রার রিজার্ভের অধিকারী (৪৩, ৮২৩ মার্কিন ডলার/ফেব্রুয়ারি, ২০২১)। আইএমএফের মতে, ২০১৯ সালে দেশের মাথাপিছু আয় ছিল ১,৯০৬ মার্কিন ডলার, জিডিপি ৩১৭ বিলিয়ন ডলার। বিভিন্ন দেশে কর্মরত সোয়া কোটি প্রবাসীর রেমিট্যান্স এবং রেডিমেড গার্মেন্টস শিল্পের রপ্তানি থেকে বৈদেশিক মুদ্রার মূল যোগানটা আসছে। একদিকে যখন শ্রমজীবী মানুষেরা দেশে-বিদেশ হাড়-ভাঙা খাটুনি খেটে দেশের কোষাগারে যোগান দিয়ে যাচ্ছে, অন্যদিকে তখন কিছু লোক ব্যস্ত সময় কাটায় দেশের আর্থিক প্রতিষ্ঠানসমূহ লুটেপুটে কিংবা সাধারণ মানুষকে প্রতারণা কিংবা অন্যবিধ ফাঁদে ফেলে তাদের হাতের পাঁচ কেড়ে নিয়ে ভিন দেশে অর্থ পাচারে। ওয়াশিংটনভিত্তিক গবেষণা প্রতিষ্ঠান গ্লোবাল ফিন্যান্সিয়াল ইন্টেগ্রিটি (জিএফআই) -এর এক প্রতিবেদন অনুসারে ২০০৫ থেকে ২০১৪ সাল পর্যন্ত ১০ বছরে বাংলাদেশ থেকে পাচার হয়েছে ৭ হাজার ৫৮৫ কোটি ডলার, যা বাংলাদেশি মুদ্রায় দাঁড়ায় ৬ লাখ ৬ হাজার ৮৬৮ কোটি টাকা। এই অর্থ বাংলাদেশের দু'টি বাজেটের সমান। এ সময় কালে স্বল্পোন্নত (এলডিসি) দেশগুলোর মধ্যে বাংলাদেশ থেকেই সবচেয়ে বেশি অর্থ পাচার হয়েছে (অর্থ পাচারের ইতিবৃত্ত, ডয়চে ভেলে, ২২ মে, ২০১৭)।এদেশের একটি প্রধান চ্যালেঞ্জ ছিল খাদ্য শস্য উৎপাদনে স্বয়ংসম্পূর্ণতা অর্জন। বিগত ৫০ বছরে এক্ষেত্রে তাৎপর্যপূর্ণ অগ্রগতি সাধিত হয়েছে। স্বাধীনতা উত্তর কালে যেখানে বাংলাদেশের খাদ্য শস্য উৎপাদনের পরিমাণ ছিল মাত্র ১ কোটি ১০ লাখ মেট্রিক টন, ২০১৯-২০ অর্থবছরে তা ৪ কোটি ৫৩ লাখ মেট্রিক টনে উন্নীত হয়েছে। জাতিসংঘের খাদ্য ও কৃষি সংস্থা এফএও-এর বৈশ্বিক খাদ্য নিরাপত্তা ও পুষ্টি পরিস্থিতি প্রতিবেদন অনুযায়ী স্বাধীনতা পরবর্তী ৪৯ বছরে দেশে প্রধান খাদ্যশস্যের উৎপাদন বেড়েছে তিন থেকে পাঁচগুণ। ১২টি কৃষিপণ্য উৎপাদনে বাংলাদেশ পৃথিবীর শীর্ষ ১০টি দেশের মধ্যে রয়েছে। তবে, খাদ্যে স্বয়ংসম্পূর্ণতা অর্জিত হলেও বিশেষজ্ঞদের মতে দারিদ্র্য ও আয় বৈষম্যের কারণে দেশের বেশ কিছু মানুষ এখনো খাদ্য সংকটে ভুগছেন। অন্যদিকে, খাদ্য উৎপাদন, সংরক্ষণ, প্রক্রিয়াজাতকরণ ও বিপণনের বিভিন্ন পর্যায়ে অসাধু ব্যবসায়ীরা নানাবিধ ভেজাল ও ক্ষতিকর রাসায়নিক মিশিয়ে থাকেন, যার ফলে নিরাপদ ও স্বাস্থ্যসম্মত খাদ্য প্রাপ্তি অনেক ক্ষেত্রেই দুর্লভ হয়ে দাঁড়িয়েছে।শিক্ষা ক্ষেত্রে নিঃসন্দেহে দেশে অনেক অগ্রগতি হয়েছে। স্বাধীনতা উত্তরকালে বঙ্গবন্ধু প্রাথমিক শিক্ষার উপর সর্বোচ্চ গুরুত্ব আরোপ করেন। তার সময়ে ৩৭ হাজার প্রাথমিক বিদ্যালয়কে জাতীয়করণ করা হয়। তার পদাঙ্ক অনুসরণ করে তদীয় সুযোগ্য কন্যা মাননীয় প্রধানমন্ত্রী শেখ হাসিনা ২৬ হাজার প্রাথমিক বিদ্যালয় জাতীয়করণ করে তার স্বপ্ন ও আদর্শের পথে দেশকে এগিয়ে নিয়ে যাচ্ছেন। দেশে এখন ৫ম শ্রেণি পর্যন্ত অবৈতনিক ও বাধ্যতামূলক প্রাথমিক শিক্ষা চালু রয়েছে। স্বাক্ষরতার হার ৭৪.৭% এ উন্নীত হয়েছে। নারী শিক্ষার ক্ষেত্রে দেশের অগ্রগতি বিস্ময়কর। বাংলাদেশ শিক্ষা তথ্য ও পরিসংখ্যান ব্যুরো (ব্যানবেইস)-এর তথ্য অনুযায়ী, ১৯৭০-৭১ সালে দেশে মোট শিক্ষার্থীর ২৮.৪% ছিল মেয়ে। ২০১৮ সালে এসে তা ৫০.৫৪% এ উন্নীত হয়েছে- প্রাথমিকে মোট ছাত্রছাত্রীর প্রায় ৫১%, মাধ্যমিকে ৫৪% এর বেশি এবং এইচএসসি পর্যায়ে ৪৮.৩৮%। ১৯৭১ সালে যেখানে তদানীন্তন পূর্ব পাকিস্তানে মাত্র ৬টি বিশ্ববিদ্যালয় ছিল, সেখানে বর্তমানে স্বাধীন বাংলাদেশে ৫৭টি সরকারি এবং ১০৭টি বেসরকারি বিশ্ববিদ্যালয় রয়েছে। (সরকারি বিশ্ববিদ্যালয় সমূহের মধ্যে ১৬টি সাধারণ,  ৫টি প্রকৌশল, ৯টি কৃষি, ১৭টি বিজ্ঞান ও প্রযুক্তি, ৫টি মেডিকেল এবং ৩টি বিশেষায়িত বিশ্ববিদ্যালয়। এছাড়া জাতীয় বিশ্ববিদ্যালয় ও উন্মুক্ত বিশ্ববিদ্যালয় নামে দুটি বিশেষ বিশ্ববিদ্যালয় রয়েছে।) এছাড়াও ৫টি ইঞ্জিনিয়ারিং কলেজ, ৬টি টেক্সটাইল ইঞ্জিনিয়ারিং কলেজ এবং ৪৯টি সরকারি পলিটেকনিক ইনস্টিটিউট রয়েছে। তবে, স্বাধীনতা উত্তরকালে দেশের শিক্ষাঙ্গনসমূহ, বিশেষ করে উচ্চ শিক্ষাঙ্গনে, ছাত্র-শিক্ষকদের রাজনীতি যে বিশেষ মাত্রা লাভ করেছে এবং সময় ও ক্ষেত্রভেদে যেভাবে হানাহানিতে রূপ নেয়, তা শিক্ষার কাঙ্ক্ষিত পরিবেশের জন্যে উদ্বেগের কারণ হয়ে দাঁড়িয়েছে। অনেক ক্ষেত্রে পঠন-পাঠন ও জ্ঞান-গবেষণার চেয়ে পদ-পদবি অধিকতর গুরুত্ব পাচ্ছে এবং ফলে উচ্চ শিক্ষাঙ্গনসমূহে বিশ্বমানের জনবল থাকা সত্ত্বেও উচ্চতর গবেষণার ক্ষেত্রে সে ধরনের কালচার গড়ে উঠছে না।মেডিকেল এডুকেশন ও স্বাস্থ্য ব্যবস্থাপনার ক্ষেত্রেও আমাদের অর্জন নেহাত মন্দ নয়। ১৯৭১ সালে আমাদের মাত্র ৬টি মেডিকেল কলেজ ছিল। এখন সেখানে ৩৬টি সরকারি এবং ৭১টি বেসরকারি মেডিকেল কলেজ প্রতিষ্ঠিত হয়েছে। এছাড়া, আধুনিক মানদন্ডে বিশেষজ্ঞ চিকিৎসক তৈরি ও উচ্চতর মেডিকেল গবেষণার জন্য ১৯৬৫ সালে প্রতিষ্ঠিত ইনস্টিটিউট অব পোস্টগ্র্যাজুয়েট মেডিকেল রিসার্চ (আইপিজিএমআর)-কে বঙ্গবন্ধু শেখ মুজিব মেডিকেল বিশ্ববিদ্যালয়ে রূপান্তরিত করা হয়েছে। একই ধারাবাহিকতায় পরবর্তীতে আরও ৪টি মেডিকেল বিশ্ববিদ্যালয়ের কাজ শুরু হয়েছে। মেডিকেল কলেজ ও বিশ্ববিদ্যালয়গুলোর নিজস্ব হাসপাতাল ছাড়াও জেলা ও উপজেলা পর্যায়ে অনেক সরকারি-বেসরকারি হাসপাতাল/ক্লিনিক স্থাপিত হয়েছে। এছাড়াও রাজধানীসহ দেশের বিভিন্ন জায়গায় বিশেষ বিশেষ রোগের চিকিৎসায় বেশ কিছু বিশেষায়িত হাসপাতাল কাজ করে যাচ্ছে। তৃণমূল পর্যায়ে অর্থাৎ জনগণের দোরগোড়ায় প্রাথমিক স্বাস্থ্যসেবা পৌঁছে দেওয়ার আইডিয়া থেকে সারাদেশে প্রায় ১৪ হাজার কমিউনিটি ক্লিনিক স্থাপন করা হয়েছে। বিগত কয়েক দশকে শিশু ও মাতৃমৃত্যুর হার হ্রাসে বাংলাদেশ উল্লেখযোগ্য সাফল্য অর্জন করেছে। বিশ্ব স্বাস্থ্য সংস্থার রিপোর্ট অনুযায়ী, দেশে পাঁচ বছরের কম বয়সী শিশুদের মৃত্যুর হার হাজারে ১৯৯০ সালে ১৪৩.৮ জন থেকে ২০১৯ সালে ৩০.৮ জনে এবং মাতৃমৃত্যুর হার লাখে ১৯৯০ সালে ৫৭৪ জন থেকে ২০১৭ সালে ১৭৩ জনে  নেমে এসেছে। ওষুধ উৎপাদনে বাংলাদেশের সাফল্য ঈর্ষণীয়। দেশের ৯৮% চাহিদা মিটিয়ে বিশ্বের ১৬০টি দেশে বাংলাদেশ ওষুধ রপ্তানি করছে। তবে, দেশে এখন পর্যন্ত জনসংখ্যা অনুপাতে চিকিৎসকের সংখ্যা অপ্রতুল- প্রতি ১০ হাজার লোকের জন্য মাত্র ৫.২৬ জন। আর্থিক সামর্থ্যের অভাবে জনসংখ্যার একটি বড় অংশ প্রয়োজনীয় চিকিৎসা গ্রহণে ব্যর্থ হয়। যথাযথ পলিসি গ্রহণ ও বাস্তবায়নের অনুপস্থিতিতে বিশ্ববিদ্যালয় থেকে ডিগ্রি ও প্রশিক্ষণপ্রাপ্ত ফার্মেসি পেশাজীবিরা দেশের স্বাস্থ্যব্যবস্থায় কাঙ্ক্ষিত অবদান রাখতে পারছে না।বঙ্গবন্ধু “সবার সাথে বন্ধুত্ব, কারও সাথে শত্রুতা নয়”- মূলনীতিতে যে পররাষ্ট্র নীতির সূচনা করে গিয়েছিলেন, অদ্যাবধি স্বাধীনতা-উত্তর সব সরকারই কম-বেশি সেটাই অনুসরণ করে আসছে। বঙ্গবন্ধু একটি মুসলিম সংখ্যাগরিষ্ঠ রাষ্ট্র হিসেবে মুসলিম বিশ্বের অন্যান্য দেশের সাথে যোগাযোগ গড়ে তোলার প্রয়োজনীয়তা অনুভব করেন। এ কারণে তিনি ১৯৭৪ সালে পাকিস্তানে অনুষ্ঠিত ওআইসি সম্মেলনে অংশ নেয়ার সিদ্ধান্ত নেন, তবে পাকিস্তান বাংলাদেশকে স্বীকৃতি দেয়ার শর্তে। সেদিনকার বাস্তবতায় এটা ছিল একটি কঠিন সিদ্ধান্ত, তবে তার এ দূরদর্শী সিদ্ধান্তের সুফল আজ বাংলাদেশ ভোগ করছে। সেদিন স্বাধীনতা যুদ্ধকালে যারা বাংলাদেশের বিরুদ্ধে অবস্থান নিয়েছিল, মার্কিন যুক্তরাষ্ট্র, চীন ও সৌদি আরবসহ তাদের অনেকেই আজ বাংলাদেশের সাথে ঘনিষ্ঠ সম্পর্কের নিগড়ে আবদ্ধ এবং এ দেশের উন্নয়নের গুরুত্বপূর্ণ অংশীদার।আজকের বাংলাদেশে আঃন্তরাষ্ট্রীয় সম্পর্কের ক্ষেত্রে মূল টানাপোড়েন চলছে দুই প্রতিবেশী বন্ধু রাষ্ট্র ভারত ও মিয়ানমারের সাথে। ১৯৭১ সালে স্বাধীনতা যুদ্ধে সহযোগিতার সুবাদে ভারত আমাদের আজন্ম বন্ধু। ভারতের সাথে আমাদের অমীমাংসিত সমস্যাগুলোর মধ্যে প্রধান হলো দু'দেশের মধ্যে বহমান নদীসমূহের পানি ভাগাভাগি। এছাড়া মাঝে মধ্যেই‌ ভারতীয় সীমান্তরক্ষীদের হাতে বাংলাদেশিরা হত্যাকাণ্ডের শিকার হন। আন্তঃদেশীয় বাণিজ্যে বাংলাদেশের বিশাল ঘাটতিও সুখদায়ক নয়। এদিকে অন্য প্রতিবেশী মিয়ানমার ১৯৭৮ সাল থেকে রাখাইন স্টেটের রোহিঙ্গা মুসলমানদের দফায় দফায় উচ্ছেদ করে বাংলাদেশে ঠেলে দিচ্ছে, যা বাংলাদেশের জন্য একটি দীর্ঘ মেয়াদি মানবিক সমস্যা তৈরি করেছে। বাংলাদেশ দু'প্রতিবেশীর সাথে এসব সমস্যা কূটনৈতিকভাবে সমাধানে সর্বোচ্চ চেষ্টা চালিয়ে যাচ্ছে, কিন্তু ফলাফল খুব আশাব্যঞ্জক নয়। অনেকে মনে করেন, এসব সমস্যার সুরাহা করতে হলে বাংলাদেশকে আভ্যন্তরীণ ক্ষেত্রে দৃঢ় জাতীয় ঐক্য ও আন্তর্জাতিক ক্ষেত্রে জোরালো জনমত তৈরি করতে হবে, যাতে প্রতিবেশী দুই বন্ধু রাষ্ট্র চাপ অনুভব করে এবং তাদের মধ্যে এ অনুভূতি তৈরি হয় যে, এ ইস্যুগুলোর সমাধান না হলে তারা বড় ধরনের লোকসানের মুখোমুখি হতে পারেন।দেশ শাসনের প্রশ্নে এ দেশের মানুষ বরাবর গণতান্ত্রিক ব্যবস্থায় আস্থা রাখতে চেয়েছে। এ কারণে সামরিক শাসন বা অন্য কোন ধরনের একনায়কতান্ত্রিক ব্যবস্থা এখানে স্থায়ী ভিত্তি গড়তে পারেনি। সত্যি বলতে, ১৯৭১ সালে পাক সেনানায়কেরা ৭০-এর নির্বাচনে জনগণের দেয়া ম্যান্ডেট উল্টে দেয়ার চেষ্টা করার কারণেই এ দেশের জনগণকে সেদিন স্বাধীনতার জন্যে অস্ত্র হাতে তুলে নিতে হয়েছিল। গণতন্ত্রের প্রশ্নে কোনো রকম মতানৈক্য না থাকলেও দেশ গত ৫০ বছরেও সবার কাছে গ্রহণযোগ্য একটি নির্বাচনী সংস্কৃতি গড়ে তুলতে ব্যর্থ হয়েছে। প্রতিদ্বন্দ্বী দল-উপদলসমূহের অসহিষ্ণু ও যুদ্ধংদেহী মনোভাবের কারণে রাজনৈতিক ছত্রছায়ায় পেশীশক্তি আস্কারা পাচ্ছে এবং রাজনৈতিক কানেকশন ব্যবহার করে অনেকেই নিজেদের পদ-পদবির জোরে জনগণের অর্থ আত্মসাৎ করছে। বিজ্ঞজনদের মতে, এখান থেকে বেরিয়ে আসতে হলে রাজনৈতিক দলসমূহের পরষ্পরের মধ্যে আস্থা, সম্মান ও সৌহার্দ্যের সম্পর্ক গড়ে তুলতে হবে, যাতে একটি উদার গণতান্ত্রিক পরিবেশ সৃষ্টি হয় এবং একে অপরের কাছে নিরাপদ বোধ করে। তাহলেই কেবল দেশ ও দেশের সামগ্রিক ব্যবস্থা মতলববাজ পেশীশক্তি ও সামরিক-বেসামরিক আমলাতন্ত্রের রাহুগ্রাস থেকে বেরিয়ে আসতে সক্ষম হতে পারে।সবাই ভাল থাকুন।ড. মুহম্মদ দিদারে আলম মুহসিন, অধ্যাপক, ফার্মেসি বিভাগ, জাবিপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","3","https://bangla.dhakatribune.com/articles/opinion/page/3"
"1632475341-1101","https://bangla.dhakatribune.com/","মতামত","https://bangla.dhakatribune.com/articles/opinion","ডেঙ্গুতে ভয় নয় চাই দৈনন্দিন অভ্যাস ও...","https://bangla.dhakatribune.com/opinion/2021/08/17/38177","নিজে সতর্ক থাকতে হবে এবং প্রতিবেশীকে সতর্ক রাখতে হবে
ডেঙ্গু জ্বর আমাদের কাছে অতিমারি না হলেও কোনো অংশে কম নয়। প্রতিবছর আমাদের দেশের জনসংখ্যার একটি বিশাল সংখ্যা ডেঙ্গু জ্বরে আক্রান্ত হচ্ছে এবং অনেকে মৃত্যুবরণ করছে। ডেঙ্গু থেকে রক্ষা পেতে যেমনিভাবে ব্যক্তি সচেতন থাকতে হবে তেমনিভাবে অন্যকেও সচেতন করতে হবে। ডেঙ্গু জ্বর মশাবাহিত ভাইরাসজনিত একটি রোগ। এডিস ইজিপ্টি (Aedes aegypti) এবং এডিস এলবোপিকটাস (Aedes albopictus) মশার মাধ্যমে রোগটি ছড়ায়। শরীরের ও পায়ের সাদা কালো ডোরাকাটা দাগ দেখে সহজেই অন্য মশা থেকে এটাকে আলাদা করা যায়। সাধারণত পরিষ্কার বদ্ধ পানিতে এই মশা জন্মায়। ডেঙ্গু বিস্তারে এডিস মশা ৯০ থেকে ৯৫% ভূমিকা রাখে বলে প্রাথমিকভাবে ধারণা করা হয়। এডিস ইজিপ্টি মশা স্বভাবগতভাবে গৃহপালিত ও নগরকেন্দ্রিক। তাই বৃষ্টির পানিতে জমে থাকা; গাছের টব, ফুলদানির পানি, ডাবের খোসা, পরিত্যক্ত টায়ার, প্লাস্টিকের ড্রাম, কনটেইনার, বালতি, পানির চৌবাচ্চা, পোষা প্রাণির খাবার পাত্র, নারকেলের মালা, ফুলদানি, অব্যবহৃত কৌটা, খোলা একুরিয়াম, ফ্রিজ বা এয়ার কন্ডিশনার ইত্যাদিতে যেন পানি জমে না থাকে, সেজন্য নিজে সতর্ক থাকতে হবে এবং প্রতিবেশীকে সতর্ক রাখতে হবে। বাড়ির আশপাশের নালা, ম্যানহোল ঢেকে রাখা এবং তাতে নিয়মিত মশার ওষুধ দেওয়া যেতে পারে। ডেঙ্গু জ্বর হলে সাধারণত নিম্নের উপসর্গগুলো দেখা ‍দিতে পারে- জ্বরের সঙ্গে প্রচণ্ড মাথাব্যথা, চোখের পেছনে ব্যথা, শরীরে ব্যথা, ত্বক লাল হয়ে যাওয়া এবং কিছু ক্ষেত্রে ত্বকে র‍্যাশ বা লালচে দানা দেখা দেওয়া। পেটে ব্যথা, হজমের গোলমাল হওয়া, বমি হওয়া কিংবা রোগী কিছুই খেতে না পারা, প্রচণ্ড দুর্বলতা এবং ক্লান্তি অনুভব করা। শরীরের যেকোনো অংশে সহজে ক্ষত হওয়া বা রক্তপাত হতে পারে, জন্ডিস দেখা দিতে পারে। জ্বর ভালো হয়ে যাওয়া সত্ত্বেও কিছু ক্ষেত্রে রক্তচাপ কমে যায়, শরীর ঠাণ্ডা হয়ে যায়। এমন হলে ডাক্তারের পরামর্শ নিন। ডেঙ্গু হলে শরীরের বিভিন্ন অংশ থেকে রক্ত পড়া শুরু হয় যেমন চামড়ার নিচে, নাক ও মুখ দিয়ে, মাড়ি ও দাঁত হতে, কফের সঙ্গে, রক্তবমি, পায়খানার সাথে তাজা রক্ত বা কালো পায়খানা, চোখের মধ্যে এবং চোখের বাহিরে, মহিলাদের বেলায় অসময়ে ঋতুস্রাব অথবা রক্তক্ষরণ শুরু হলে অনেকদিন পর্যন্ত রক্ত পড়তে থাকা ইত্যাদি। ডেঙ্গু হলে তরলজাতীয় খাবার যেমন ডাবের পানি, লেবুর শরবত, বাসায় তৈরি ফলের জুস বা খাওয়ার স্যালাইন গ্রহণ করতে হবে। তেল বা চর্বিজাতীয় খাবার, ভাজাপোড়া খাবার এই সময়ে এড়িয়ে যাওয়াই ভালো। মশার কামড় এড়াতে জন্য সতর্ক থাকা প্রয়োজন। সেজন্য বাসা মশামুক্ত রাখার চেষ্টা করা। প্রয়োজনে ঘুমানোর সময় মশারি ব্যবহার করা। শিশুদের ব্যাপারে বিশেষভাবে সতর্ক থাকা, খালি গায়ে না রাখা। কেননা এডিস মশা সাধারণত শরীরের উন্মুক্ত অংশে বসে। অপরদিকে, ডেঙ্গুর কোনো ভ্যাকসিন নেই। যে চিকিৎসা দেওয়া হয়, তা উপসর্গ ও জটিলতাভিত্তিক। ভাইরাসজনিত রোগ আপনা থেকেই সেরে যায়। তিন দিনে জ্বর না কমলে চিকিৎসকের শরণাপন্ন হোন। পর্যাপ্ত তরল খাবার গ্রহণ করুন, শরীর স্পঞ্জ করুন, বিশ্রাম নিন এবং মাথায় পানি দিন। জ্বর কমাতে প্যারাসিটামল সেবন করতে পারেন। নিজে দোকান থেকে অ্যান্টিবায়োটিক ওষুধ কিনে খাবেন না, তাতে ক্ষতি হতে পারে। এডিস মশা বাড়ির বাইরে বা ভেতরে প্রজনন করে থাকে। মশা কামড়ানোর ছয় দিনের মধ্যে জ্বরে আক্রান্ত হয় রোগী। সাধারণত টব, ভাঙ্গা গ্লাস বা হাড়িতে কয়েকদিন ধরে পানি রাখলে তাতে এডিস জন্ম নিতে পারে। এটি তার জন্মস্থান থেকে ২০০ মিটারের বেশি দূরে যেতে পারে না। সেজন্য বাড়ির আশপাশ নিয়মিত পরিষ্কারের অভ্যাস গড়ে তোলা। ডেঙ্গু জ্বর হলে আতঙ্ক নয় জটিলতাভিত্ত্বিক চিকিৎসা করা হলে রোগী দ্রুত সুস্থ হয়ে ওঠেন। তাই ডেঙ্গুর লাভা যেন গঠিত হতে না পারে সে ব্যপারে বাড়ির চারদিকে নিয়মিত পরিষ্কার-পরিচ্ছন্ন রাখা এবং নিয়মিত অভ্যাসগুলোকে মানিয়ে নেওয়ার মানসিকতা গঠন করা দরকার। ব্যক্তিগত উদ্যোগের সঙ্গে সঙ্গে প্রতিবেশীকে সচেতন করা এবং জনসাধারণকে সঠিক তথ্য সরবরাহ করা জরুরী।শহরকেন্দ্রিক সিটি কর্পোরেশনের উদ্যোগ বাস্তবায়নে সহায়তা করা। ব্যক্তি সচেতনতার পাশাপাশি সম্মিলিত প্রয়াস গড়ে তুলতে হবে। ডেঙ্গু সমস্যা সমাধানে সম্মিলিত প্রয়াসের বিকল্প নেই।মো. রেদওয়ানুল ইসলামখণ্ডকালীন শিক্ষক, এশিয়ান ইউনিভার্সিটি অব বাংলাদেশপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","",""
"1632475237-1085","https://bangla.dhakatribune.com/","মতামত","https://bangla.dhakatribune.com/articles/opinion","সাংবাদিক যখন 'তথ্য চোর'!","https://bangla.dhakatribune.com/opinion/2021/05/22/34681","সরকার যে বরাবর দুর্নীতির বিরুদ্ধে জিরো টলারেন্সের কথা বলে আসছে, স্বাধীন ও অনুসন্ধানী সাংবাদিকতা সেখানে গুরুত্বপূর্ণ সহায়ক ভূমিকা রাখতে পারে
রোজিনা ইসলাম। দেশের শীর্ষস্থানীয় দৈনিক প্রথম আলোর একজন সিনিয়র রিপোর্টার। দীর্ঘদিন ধরে সুনামের সাথে সাংবাদিকতা করছেন। মূল ক্ষেত্র অনুসন্ধানী সাংবাদিকতা। সাংবাদিকতার জন্য দেশ বিদেশে বহু পুরস্কার পেয়েছেন। যার মধ্যে কানাডিয়ান অ্যাওয়ার্ডস ফর এক্সসেলেন্স ইন বাংলাদেশি জার্নালিজম (২০১১), ইউনেস্কো অ্যাওয়ার্ড (২০১১), জার্মানি-ভিত্তিক জিআইজেড এবং ডয়চে ভেলে একাডেমির পৃষ্ঠপোষকতায় ঢাবি সাংবাদিকতা বিভাগ, পিআইবি ও দুদকের যৌথ উদ্যোগে দেয়া “দুর্নীতি প্রতিরোধে গণমাধ্যম পুরস্কার বাংলাদেশ” (২০১৪), টিআইবির অনুসন্ধানী সাংবাদিকতা পুরস্কার (২০১৫),  ঢাকা রিপোর্টার্স ইউনিটির 'ডিআরইউ বেস্ট রিপোর্টিং অ্যাওয়ার্ড (২০১৭)অন্যতম।সাম্প্রতিককালে স্বাস্থ্য বিভাগের অনিয়ম-দুর্নীতি নিয়ে রোজিনা ইসলাম প্রথম আলোতে বেশ  কিছু অনুসন্ধানী প্রতিবেদন করেন, যা দেশজুড়ে আলোড়ন সৃষ্টি করে। এসব রিপোর্টের মধ্যে রয়েছে, “স্বাস্থ্যমন্ত্রী অফিস করেন না” (২৫ জুন, ২০২০), “এখন এক কোটি দেব, পরে আরও পাবেন” (১২ এপ্রিল, ২০২১), “টিকার মজুত ১৫ মের মধ্যে ফুরিয়ে যাবে” (২৩ এপ্রিল, ২০২১), “উৎপাদনের নয়, রাশিয়ার সঙ্গে চুক্তিটি গোপনীয়তার” (২৫ এপ্রিল, ২০২১), “কিটের ঘাটতি নিয়ে দুই রকম তথ্য” (২৯ এপ্রিল, ২০২১), “৩৫০ কোটি টাকার জরুরি কেনাকাটায় অনিয়ম” (৩০ এপ্রিল, ২০২১)।সাংবাদিকতা একটি অত্যন্ত চ্যালেঞ্জিং পেশা। সাংবাদিকরা সমাজের দর্পণ হিসেবে কাজ করেন। তুলির আঁচড়ে কিংবা ক্যামেরার কারুকার্যে তারা সাধারণ্যে সমাজের ভালো-মন্দের ছবি ফুটিয়ে তুলেন। এটা করতে যেমন মেধার যোগান লাগে, অনেক শারীরিক-মানসিক ধকলও পোহাতে হয়। একদিকে তাদের যেমন সদা সমাজের আমজনতার প্রত্যাশা পূরণে সজাগ থাকতে হয়, অন্যদিকে সত্য প্রকাশ করতে গিয়ে অনেক সময় কায়েমি স্বার্থের রোষানলে পড়তে হয়। সাংবাদিকরা কেবল যে সমাজের চলমান অবস্থাকে প্রতিবিম্বিত করেন তা'ই নয়, জনমত গঠনেও গুরুত্বপূর্ণ ভূমিকা রাখেন। একারণে সাধারণ থেকে অসাধারণ-সমাজের সকল পর্যায়ের ব্যক্তিবর্গ তাদের বিশেষ কদর করে থাকেন। তাদের ভূমিকা আপোষকামী বলে প্রতীয়মান হলে তাদেরকে সাধারণ্যে দুয়োধ্বনি শুনতে হয়। অন্যদিকে, কোন রিপোর্ট কায়েমি স্বার্থের বিরুদ্ধে গেলে-যেটা কিনা প্রায়ই ঘটে- তাদেরকে নানাবিধ চাপের মধ্যে পড়তে হয়। সেটা হতে পারে শারীরিক কিংবা মানসিক, এমনকি জেল-জুলুম থেকে জীবন সংশয় পর্যন্ত। বিপরীতে, আপোষের পথে পা বাড়ালে উন্মুক্ত হতে পারে আরাম-আয়েশ ও ভোগ-বিলাসের অবারিত দ্বার।সাংবাদিকরা বিভিন্ন অঙ্গনে বিভিন্ন আঙ্গিকে কাজ করেন। কেউ হয়ত মাঠে ময়দানে চলমান ঘটনাবলী কাভার করেন, কেউবা প্রাপ্ত তথ্য উপাত্ত বিশ্লেষণ করে তার ভিত্তিতে সমাজের বিভিন্ন দিকের উপর আলোকপাত করে বিশ্লেষণধর্মী প্রতিবেদন তৈরি করেন, আবার কেউ বিশেষ অনুসন্ধানের মাধ্যমে ঘটনার আড়ালের ঘটনা বের করে আনেন। প্রতিটি ক্ষেত্রেই ভিন্ন ভিন্ন ধরনের চ্যালেঞ্জ রয়েছে। সাংবাদিকরা এসবের সাথে পরিচিত এবং কর্মব্যাপদেশে যে যে এরিয়ায় কাজ করেন সেটার সাথে ধীরে ধীরে অভ্যস্ত হয়ে উঠেন। অনুসন্ধানী সাংবাদিকতার প্রধান চ্যালেঞ্জ হলো,  প্রাসঙ্গিক তথ্য-উপাত্ত বের করে আনার জন্যে ঘটনার উৎসমূলের সাথে প্রত্যক্ষ বা পরোক্ষ যোগাযোগ স্থাপন। এজন্য সাংবাদিকদের নানাবিধ কলাকৌশল অবলম্বন করতে হয়। স্পষ্টতই এটা সবসময় সহজে হয় না। এখানে বুদ্ধি খাটাতে হয়, ঝুঁকি নিতে হয়, ঘটনাস্থলের কারও না কারও সহযোগিতা পেতে হয়। তবে, এই কঠিন কাজটিই অনুসন্ধানী সাংবাদিকরা বিশেষ দক্ষতায় সম্পন্ন করে সর্বসাধারণের জন্যে অনেক অজানা তথ্য তুলে নিয়ে আসেন।সেদিন হয়তোবা তেমনই কিছু তথ্য পাবার আশায় সাংবাদিক রোজিনা ইসলাম স্বাস্থ্য মন্ত্রণালয়ে গিয়েছিলেন। হয়তোবা তার কাঙ্ক্ষিত তথ্য পেয়েও গিয়ে থাকবেন। কিন্তু, কোথাও হয়ত একটা ছন্দপতন ঘটেছিল। যার ফলাফল, মন্ত্রণালয়ের একজন অতিরিক্ত সচিবের সাথে বচসায় জড়িয়ে পড়া। অভিযোগ উঠেছে, তিনি রাষ্ট্রের স্পর্শকাতর গোপনীয় তথ্য “চুরি” করছিলেন, যা কিনা হাতে নাতে ধরা হয়েছে। অন্যদিকে, তার স্বজন ও শুভানুধ্যায়ীদের পক্ষ থেকে এসব অভিযোগ অস্বীকার করে ওইদিন তিনি পেশাগত দায়িত্ব পালনে গিয়ে শারীরিক-মানসিক ভাবে হেনস্থার শিকার হয়েছেন বলে পাল্টা অভিযোগ তোলা হয়েছে। এক পর্যায়ে তাকে পুলিশের কাছে হস্তান্তর করা হয় এবং ঘটনাটি নিয়ে তার বিরুদ্ধে একটি মামলা দায়ের করা হয়। আদালতে উপস্থাপনের পর রিমান্ড চাওয়া হলে বিজ্ঞ আদালত তা নামঞ্জুর করে তাকে কারাগারে প্রেরণের নির্দেশ দেন এবং ২০ তারিখ জামিন শুনানির দিন ধার্য করেন।ঘটনাটি দেশে ব্যাপক আলোড়ন সৃষ্টি করে। দেশের সাংবাদিক সমাজ, বুদ্ধিজীবি মহল তথা দেশের সর্বস্তরের জনতার মধ্যে তীব্র প্রতিক্রিয়ার সৃষ্টি হয়। সারা দেশে সাংবাদিক সমাজ আন্দোলনে নামেন। সোশ্যাল মিডিয়ায় প্রতিবাদের ঝড় উঠে। ঘটনাটি দ্রুত দেশের গন্ডি পেরিয়ে বিদেশেও ছড়িয়ে পড়ে। আন্তর্জাতিক গণমাধ্যমসমুহে সংবাদ শিরোনাম হয়। অ্যামনেস্টি ইন্টারন্যাশনালের মতো আন্তর্জাতিক মানবাধিকার সংগঠন তাকে অবিলম্বে মুক্তি দেওয়ার আহ্বান জানিয়েছে। এমনকি, জাতিসংঘ মহাসচিবের দফতর থেকেও এব্যাপারে উদ্বেগ প্রকাশ করা হয়েছে। এভাবে, পুরো বিষয়টি দেশের জন্য একটি ইমেজ ইস্যুতে পর্যবসিত হয়েছে।প্রশ্ন হচ্ছে, কি এমন গোপনীয় তথ্য যা সেদিন সাংবাদিক রোজিনা ইসলাম “চুরি” করার চেষ্টা করেছিলেন? যা প্রকাশিত হলে দেশের অনেক বড় ক্ষতি হয়ে যেত? বলা হচ্ছে, তিনি টিকা নিয়ে রাশিয়া ও চীনের সাথে সম্প্রতি স্বাক্ষর করা চুক্তি বিষয়ক নথিপত্র নেবার চেষ্টা করছিলেন। এখানে যে বিষয়টি বিশেষভাবে বিবেচনার দাবি রাখে তা হল, ইতোপূর্বে স্বাস্থ্য খাতসহ বিভিন্ন বিভিন্ন বিষয় নিয়ে তিনি যে সব অনুসন্ধানী রিপোর্ট করেছেন সেগুলো কি দেশের জন্য ক্ষতিকর প্রমাণিত হয়েছে? প্রথম আলোর পক্ষ থেকে দাবি করা হয়েছে, তার ইতোপূর্বে প্রকাশিত প্রতিবেদনের সূত্র ধরে সরকার বরং সংশোধনমূলক পদক্ষেপও নিয়েছে। সন্দেহ নেই, এসব প্রতিবেদন তৈরিতে তাকে আগেও এরকম তথ্য “চুরি” করতে হয়েছে। শুধু রোজিনা ইসলাম কেন, এ ধরনের অনুসন্ধানী প্রতিবেদন তৈরিতে যে কোন সাংবাদিককেই কি এরকম তথ্য “চুরি” করতে হয় না? এটা তো নতুন কোন বিষয় নয়। অনুসন্ধানী সাংবাদিকতার প্রয়োজনে এরকম তথ্য সংগ্রহকে “চুরি” হিসেবে বিবেচনা কতটুকু সঙ্গত হতে পারে? তবে, হ্যা, বিনা অনুমতিতে ফাইল থেকে ছবি তোলার ও ফাইল সরানোর চেষ্টা করার যে অভিযোগ আনা হয়েছে, তা সঠিক হলে ভিন্ন কথা। সচিবালয়ের মতো সংরক্ষিত এলাকায় এমন কিছু ঘটে থাকলে তা সিসিটিভিতে নিশ্চয়ই ধরা পড়ে থাকবে। তেমন কোন ফুটেজের কথা এখন পর্যন্ত আলোচনায় এসেছে কি?স্বাধীনতা যুদ্ধসহ প্রতিটি ক্রান্তিকালে এদেশের সাংবাদিক সমাজ জনমত তৈরিতে গুরুত্বপূর্ণ ভূমিকা রেখেছেন। আওয়ামী লীগের মতো তৃণমূল পর্যায় থেকে গড়ে উঠা একটি দল এ বিষয়টি যে অন্য কারও চেয়ে কম বুঝেন তেমন তো নয়। বর্তমান সরকারের সাথে সাংবাদিক সমাজের সম্পর্কও যথেষ্ট বন্ধুত্বপূর্ণ। যার একটি উল্লেখযোগ্য নমুনা হল করোনা অতিমারির এই দ্বিতীয় ঢেউ চলাকালে দেশব্যাপী সাংবাদিকদের সহযোগিতার জন্য মাননীয় প্রধানমন্ত্রীর ১০ কোটি টাকা অনুদান মঞ্জুর। ওবায়দুল কাদেরসহ সরকারের একাধিক গুরুত্বপূর্ণ মন্ত্রী রোজিনা ইসলাম যাতে ন্যায় বিচার পান তা নিশ্চিত করা হবে বলে আশ্বস্ত করেছেন। এথেকে কি এটাই প্রতীয়মান হয় না যে, রাজনৈতিক নেতৃত্ব বিষয়টি সফটলি হ্যান্ডল করতে চান? প্রশ্ন হল, রোজিনা ইসলামের স্বজন ও শুভানুধ্যায়ীদের অভিযোগ মতে তাকে ঘণ্টা পাঁচেক আটকে রাখা, তার বিরুদ্ধে তথ্য “চুরির” অভিযোগ এনে মামলা দেয়া ও পুলিশের নিকট হস্তান্তর কি সেই বার্তা বহন করে? সংশ্লিষ্ট কর্তৃপক্ষ চাইলে তো সাংবাদিকদের সাথে বসে বিষয়টি সচিবালয়েই নিষ্পত্তি করে ফেলতে পারতেন। বিষয়টি এমন নয়তো যে, একটি মহল তাদের অনিয়ম-দূর্নীতি আড়াল করতে সরকার ও সাংবাদিক সমাজের মধ্যে দুরত্ব তৈরির চেষ্টা করছে?সরকার যে বরাবর দুর্নীতির বিরুদ্ধে জিরো টলারেন্সের কথা বলে আসছে, স্বাধীন ও অনুসন্ধানী সাংবাদিকতা সেখানে গুরুত্বপূর্ণ সহায়ক ভূমিকা রাখতে পারে। এখানে, ইতোপূর্বে বিভিন্ন চাঞ্চল্যকর দুর্নীতি উন্মোচনে সাংবাদিক সমাজের ভূমিকা স্মরণ করা যেতে পারে। উদ্বেগের বিষয় হল, রোজিনা ইসলামের ঘটনা একদিকে যেমন সরকারের জন্য ইমেজ সংকট তৈরি করছে, অন্যদিকে সাংবাদিকদের অনুসন্ধানী সাংবাদিকতায় নিরুৎসাহিত করতে পারে। এটা আখেরে সরকার বা সমাজ কারো জন্য কল্যাণ বয়ে আনবে না, কেবল দূর্নীতিবাজদের পোয়াবারো হতে পারে।ঘটনাটি অত্যন্ত স্পর্শকাতর। এটাকে সঠিকভাবে হ্যান্ডল করা না গেলে এর প্রতিক্রিয়ায় বহুমাত্রিক সমস্যার উদ্ভব হতে পারে। এজন্য স্বচ্ছ ও বিশ্বাসযোগ্য তদন্তের মাধ্যমে যত দ্রুত সম্ভব প্রকৃত সত্য উদঘাটন করে প্রয়োজনীয় ব্যবস্থা গ্রহণ জরুরি। অন্যথায়, কোথাকার জল কোথায় গিয়ে গড়ায় তা একমাত্র ভবিতব্যই বলতে পারে। ড. মুহম্মদ দিদারে আলম মুহসিন; অধ্যাপক, ফার্মেসি বিভাগ, জাবি প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","",""
"1632474958-1045","https://bangla.dhakatribune.com/","মতামত","https://bangla.dhakatribune.com/articles/opinion","এই দুর্দিন কাটবে, নতুন সূর্য উঠবে","https://bangla.dhakatribune.com/opinion/2018/08/05/1882","তাদের আমরা সতর্ক করবো, তাদের সংবাদ আমরা প্রচার করবো এবং তাদের সাহায্য আমরা করতে চেষ্টা করবো যতটুকু পারি। ওদেরকে নামতে বলার কেউ আমরা ছিলাম না কখনো, ওদেরকে ফিরতে বলারও কেউ নই। এখন শুধু ওদের সাথে থাকার চেষ্টা করি, যে যতটা পারি।
বাংলাদেশের আজ খুব দুর্দিন। রাস্তায় ছেলেপেলেরা মার খাচ্ছে। নানান জায়গা থেকে আমাদের কাছে খবর আসছে। খুব অনিশ্চয়তা আর শংকার মাঝে আছে তারা। আমরা দেশের কিশোর-শিশুদের অনুরোধ করবো যাতে আর কেউ রাস্তায় না নামে। আমাদের রাজনৈতিক স্বপ্নের চেয়ে কিশোরদের নিরাপত্তা বেশি জরুরি।তবে কিশোর বিদ্রোহীরা নিজেদের বিবেকের তাড়নায় রাস্তায় নেমেছে। আমাদের বা আর কারো কথায় তারা দমবে না। যারা রাস্তায় আছেন তাদের জন্য সতর্কবাণী। একেক জায়গায় ছড়িয়ে ছিটিয়ে থাকবেন না। একা পেলেই বেশি আক্রমণের শিকার হবে আমাদের শিশুরা তাই আমরা যারা রাস্তায় আছে তাদের সতর্ক করছি রাজনৈতিক গিরগিটিদের কাছে থেকে। তাদের বিদ্রোহ যাতে কেউ চুরি করতে না পারে। কেবল নিজেদের বিবেকের কথাই যাতে তারা শোনে।তবে আমাদের মনে হচ্ছে আলাদা আলাদা থাকলেই বেশি মার খাবে আমাদের শিশুরা। এর মাঝেই অনেক ছোটভাই বোনদের কাছ থেকে ভয়ংকর কথা শুনছি। কাজেই তাদের প্রতি অনুরোধ থাকবে যাতে তারা সংসদ অভিমুখে বা অন্য কোন কেন্দ্রীয় স্থান অভিমুখে যাত্রা করে। আলাদা আলাদা হয়ে থাকলে বেশি আক্রমনের শিকার হবে বাচ্চাগুলা। যে যেভাবে পারেন ওদেরকে প্লিজ একত্র হতে বলেন আর সাবধানে থাকতে বলেন। বাচ্চাগুলার জন্যে আমাদের করতে হবে যতটুকু পারা যায়।আপনারা রাস্তায় থাকা শিশুদেরকে প্লিজ সতর্ক করুন। পারলে এই সতর্কবাণীটা তাদের কাছে পৌছে দিন।আমি খুব দরিদ্র একজন শিক্ষার্থী, হঠাৎ আমার তিনটি চাকরি ছেড়ে আমি প্লেনে উঠে বসতে পারছিনা, সেই মুরোদ আমার নাই। তবে আমার আপন ছোটভাই বোনেরা আজ রাস্তায়। তাদের কোন খবরও জানতে পারছিনা। যোগাযোগ করতে পারছিনা। অনেক অস্বস্তিতে আছি। আমার খুব প্রিয় একজন নেতা একবার বলেছিলেন যার যা কিছু আছে তাই নিয়ে প্রস্তুত থাকতে। সেখান থেকেই আমি সকলকে সতর্ক করতে চেষ্টা করছি। শুধু আশা করি এই দুর্দিন কাটবে, নতুন সূর্য উঠবে আর এই আন্দোলনকারী শিশু কিশোরেরা ঘরে ফিরে যাবে, স্কুলে ক্লাস করবে, বাসে চড়বে--হঠাৎ বেঘোরে মারা পড়বেনা মাফিয়াদের হাতে। তখন আমরা ওদের সবার কাছে ক্ষমা চাইবো যথেষ্ট করতে না পারার জন্যে। সবার কাছে ক্ষমা চাইবো আমাদের দায়িত্ব এড়ানোর জন্যে। সবার কাছে ক্ষমা চাইবো ওদেরকে রাস্তায় নামতে বাধ্য করবার জন্য।তবে এখন সেই সময় নয়। এখন আমাদের ছেলেমেয়েরা রাস্তায় আছে, দারুণ শংকায়, দারুণ ভয়ে, দারুন অনিশ্চয়তায়। তাদের আমরা সতর্ক করবো, তাদের সংবাদ আমরা প্রচার করবো এবং তাদের সাহায্য আমরা করতে চেষ্টা করবো যতটুকু পারি। ওদেরকে নামতে বলার কেউ আমরা ছিলাম না কখনো, ওদেরকে ফিরতে বলারও কেউ নই। এখন শুধু ওদের সাথে থাকার চেষ্টা করি, যে যতটা পারি।অনুপম দেবাশীষ রায় বিকল্প গণমাধ্যম মুক্তিফোরামের সম্পাদক।","8","https://bangla.dhakatribune.com/articles/opinion/page/8"
"1632475090-1063","https://bangla.dhakatribune.com/","মতামত","https://bangla.dhakatribune.com/articles/opinion","ছেলেকে রান্না শেখালে, ওর বউ কী...","https://bangla.dhakatribune.com/opinion/2021/03/29/33214","শারীরিক গঠনের জন্য নারী ও পুরুষের আলাদা ভূমিকা আছে কিন্তু এই আলাদা হবার কারণে তারা কেউ মানুষ হিসেবে কম বা বেশি নয়। নারী-পুরুষ একই সমান
আমার চার বছর বয়সী ছেলে রান্না করতে খুব পছন্দ করে। আমি বা আমার স্বামী যখন রান্নাঘরে থাকি তখন সে নানারকম মজার মজার প্রশ্ন করে আমাদের ব্যস্ত করে তোলে। মশালাগুলোর নাম থেকে ওর প্রশ্ন শুরু হয়। তারপর চায়ে লবণ দিলে কেমন হবে বা দোকান থেকে কেনা ডিমের ওপর আমরা বসে থাকলে বাচ্চা ফুটবে কিনা এমন অদ্ভুত প্রশ্নও করতে থাকে।কখনও কখনও আমরা ওকে ডালে লবণ ছড়িয়ে দিতে বলি বা ওর ছোট্ট ছোট্ট দু' আঙুলের মাঝে টিপ দিয়ে ভাত ফুটেছে কিনা দেখে দিতে বলি। যদিও ও নানারকম জিনিসপত্র একসাথে মিশিয়ে কিছু একটা তৈরি করতে বেশি পছন্দ করে।রান্না করার সময়টা আমাদের তিনজনের একসাথে কাটানো সব থেকে প্রিয় মুহূর্ত। মজাদার সব গল্পের মধ্যে দিয়ে শুধু যে আমাদের বন্ধনই গভীর হচ্ছে তা কিন্তু নয়, আমাদের ছোট্ট ছেলেকে অত্যন্ত প্রয়োজনীয় একটি জীবন-দক্ষতাও শেখাতে পারছি। রান্না করা শেখানোর থেকে দারুণ সুযোগ আর কি হতে পারে? একবার আমার এক শুভাকাঙ্ক্ষী আমাদের রান্নার এই সুন্দর মুহূর্তটি দেখে ফেলেছিল। তারপর তিনি সরাসরি আমাকে জিজ্ঞেস করেছিলেন, তোমার ছেলে রান্না শিখে ফেললে ওর বউ কী করবে?সেই ছদ্মবেশী শুভাকাঙ্ক্ষীর উদ্দেশে বলছি, ""যদি কখনও সেই দিনটি আমার ছেলের জীবনে আসে তবে আমি দোয়া করি আর বিশ্বাস করি আমার ছেলের বউ অবশ্যই ওর এই প্রচেষ্টা আর রান্নার দক্ষতার প্রশংসা করবে।""একটি তিক্ত শ্রুতিকথাউপরের এই ধরনের প্রশ্নগুলো কিন্তু বাংলাদেশের প্রেক্ষাপটে খুবই সাধারণ ঘটনা। আপনি কি কখনও খেয়াল করেছেন, কীভাবে আমরা ছোট বাচ্চাদের সাথে কথা বলার সময় প্রায়ই ""বিয়ের পর কী করবে"" ধরনের প্রশ্ন ছুড়ে দেই?আমি খেয়াল করেছি ছোট্ট জেদি মেয়েদের অনেকেই বিজ্ঞের মতো বলেন,  ""বিয়ের পর আর এমন বদমেজাজ দেখাতে পারবি না"" অথবা, সারা ঘর অপরিষ্কার করে ফেলা ছোট্ট মেয়েটাকে বলেন, ""এই রকম অগোছালো স্বভাব নিয়ে শ্বশুরবাড়ি যেয়ে কীভাবে থাকবি?""এসব কথা থেকে কিন্তু ছেলেরাও রেহাই পায় না। নরম স্বভাবের ছোট ছেলেদের অনেকেই বলেন, ""তোকে তো তোর বৌ শাড়ির আঁচলে পেচিয়ে ঘুরবে""। আবার ঘরের কোনো কাজে টুকটাক সাহায্য করলে সেই ছেলেটাকে শুনতে হয়, ""কিরে 'ঘরজামাই' হবার ইচ্ছা হলো নাকি""।বিয়ের প্রত্যেক ব্যক্তিরই হয়ত চূড়ান্ত লক্ষ্য। কিন্তু এ ধরনের ঘটনার জন্য বিয়ে দায়ী নয়। দায়ী আমাদের সমাজ। বাংলাদেশে বিবাহ কাঠামোর পরিবর্তন ঘটলেও সমাজে নারী-পুরুষের ভূমিকা তথা জেন্ডার রোল এখনও আগের মতই রয়ে গেছে।আমাদের সমাজে লিঙ্গভেদে লক্ষ্য করে ছোড়া মন্তব্য বা প্রশ্নের ধরনের দিকে আপনাদের দৃষ্টি আকর্ষণ করছি। অল্প বয়সী মেয়েদের বেলায় প্রশ্নগুলো হয় ""সম্মতি সম্পর্কিত"" আর ছেলেদের ক্ষেত্রে প্রশ্নগুলো হয় ""ক্ষমতা সম্পর্কিত""।আমরা মেয়েদের ঘর গোছানো, নৈতিকতা মেনে চলা, মানিয়ে চলা, মেনে নেওয়া, আপস করা আর ক্ষমা করতে পারা শেখাই যা তাকে একজন আদর্শ বাংলাদেশি গৃহবধূ হতে সাহায্য করবে। অন্যদিকে ছেলেদের শেখানো হয় আত্মবিশ্বাস আর দৃঢ়তা। আমরা আমাদের ছেলেদের শেখাই তাদের জীবন মূলত ঘরের বাইরে। ঘর শুধুমাত্র খাওয়া, ঘুম আর এগুলোর বিল পরিশোধের জায়গা। আমরাই তাদের শিখিয়েছি বাড়ি হচ্ছে তাদের ময়লা কাপড় অন্য কেউ ধুয়ে দেবার লন্ড্রি, তাদের জন্য গরম গরম খাবার পরিবেশনের রেস্তোরাঁ। যা একসময় হয়ত তাদের মায়েরা করে দিত, পরবর্তীতে তাদের স্ত্রীরা এসে করবে।এই ধারণা এতটাই বদ্ধমূল হয়ে দাঁড়িয়েছে যে একে এখন পারিবারিক কাঠামোর মৌলিক আদর্শে ভাবা হয়। এবং এর ফলে বিদ্রূপজনকভাবে নারীরাই অপরাধী হচ্ছেন। টেলিভিশনে সম্প্রচারিত অধিকাংশ নাটকের বউ-শাশুড়ি দ্বন্দ্ব শতভাগ বাস্তব জীবন থেকে নেওয়া হয়েছে। পুরুষদের প্রাথমিক যত্নদাতার স্থান যেহেতু নারীদের, তাই কে তাকে সবচেয়ে ভালোভাবে সেবা করতে পারবেন তা প্রমাণের দীর্ঘ লড়াইয়ে নেমে পড়েন স্ত্রী ও মায়েরা। আর যদি ভুলেও কোনো পুরুষ গৃহস্থালির কাজ সম্পাদন করতে যান, তখন আশেপাশের সবাই সর্বসম্মতিক্রমে ঘোষণা করেন, ""ছেলেরা এইগুলো পারে না”, কিংবা ""ছেলেরা জানেনা কীভাবে ঘরের কাজ করতে হয়""।তাই যদি হয় তাহলে মেয়েরা কি মায়ের পেট থেকে ঘরের কাজকর্ম শিখে আসে? অবশ্য বলে লাভ কী? আমাদের দেশে তো ছেলের ঘরের কোনো কাজ করাকে ""কী কিউট!"" হিসেবে গণ্য করা হয়। উদাহরণস্বরূপ, যদি কোনো ছেলে নিজের চা নিজেই বানিয়ে নেয়, কোথাও যাবার আগে নিজের ব্যাগ একাই প্যাকিং করে ফেলে কিংবা কোনো বাবা তার ছোট সন্তানকে একাই গোসল করিয়ে দেয় এগুলোকে আমাদের সমাজ ""বিশাল বড় কিছু করে ফেলেছে"" হিসেবে দেখে।ভয়াবহ পরিণতিসমাজে নারী-পুরুষ ভূমিকার এই ধারণাটি এখন আর আধুনিক পারিবারিক কাঠামোর জন্য পরিপূরক নয়। আজকাল, কর্মসংস্থানের সুযোগ বা আর্থিক স্বচ্ছলতা পরিবারগুলোকে ভেঙে ছোট হয়ে উঠতে উৎসাহী করছে। প্রায়শই, দেখা যায় স্বামী-স্ত্রী উভয়ই বাইরে কাজ করেন এবং দুজনেই পারিবারের উপার্জনে অবদান রাখেন,  তারপরও কেবলমাত্র স্ত্রীর উপরেই ঘরের কাজের চাপ পড়ে যায়। বাংলাদেশের প্রতিটি নারীকেই একটি অবান্তর এবং অপ্রয়োজনীয় প্রশ্ন করা হয় যে কোনো চাকরির ইন্টারভিউয়ে আর তা হল ""আপনার কি বাচ্চা আছে? ঘরের কাজ সামলে অফিসে মনোযোগ দিতে পারবেন তো?"" ফলস্বরূপ, প্রচুর সংখ্য নারী যারা কাজ করতে পছন্দ করেন তারা অতিমানব (এবং অস্বাস্থ্যকর) রূপ ধারণ করে ঘর এবং অফিস সামলানোর দীর্ঘ চেষ্টা করে যান। সারাদিন অফিসে কাজ করে ঘরে এসে রান্না করা, পরিবারের সবার মনোরঞ্জন করার কাজ করে যান।নিজেদের সুবিধার জন্য আমরা ভুলে যাই যে সাপ্তাহিক ৪৮ ঘণ্টার কর্মসময় এ জন্যই প্রস্তুত করা হয়েছিল যেন একজন অফিস করলে তার পরিবর্তে অন্য (অবশ্যই নারী) কেউ ঘরের কাজ করতে পারে। কিন্তু আমাদের সমাজ পুরুষকে সকল ঘরের কাজ থেকে মুক্ত করে সেই ভারটিও নারীর উপরেই দ্বিগুণ মাত্রায় চাপিয়ে দিয়েছে।পুরাতন নিয়মগুলো একসময় কাজ করেছিল। কারণ, তখন সময়ের প্রয়োজন তেমন ছিল। তবে আজকের বিশ্বের সাথে এসব নিয়ম সমন্বয়হীন। বাংলাদেশি পুরুষদের বলপূর্বক নির্ভরশীলতা এবং বাংলাদেশি নারীদের পরাধীনতার কেন্দ্রবিন্দুতে এই তত্ত্বটিই এখনও রয়ে গেছে যে পুরুষরা ""প্রাথমিক উপার্জনকারী"" এবং তাই তারা উচ্চতর। এই তত্ত্বটি এখনও আর না খাটলেও আমাদের সমাজ আর আমরা সেখানেই আছি।এই সমাজে আমরা পুরুষদের উপাসনা করি, যেন তারা একরকম উচ্চতর প্রাণী। তবে একই সাথে তাদের প্রাথমিক জীবন-দক্ষতা শেখাতে অস্বীকার করি যা তাদের জীবনকে আরও সহজ করে তুলতে পারে। অনেক বাংলাদেশি পরিবারেই পুরুষরা খাবারের চামচটিকেও নির্দিষ্ট স্থানে রাখতে জানে না। কারণ, এই কাজগুলোকে নিম্নমানের মনে করা হয়। অনেক পরিবারেই বাবাদের প্রতি ভীতি ও শ্রদ্ধা প্রদর্শনের নাম করে তাদেরকে পিতৃত্ব ও এ ধরনের মধুর সম্পর্কগুলো থেকে দূরে সরিয়ে রাখা হয়। এই বিকৃত শ্রদ্ধা পুরুষদের কোনও উপকার তো করেই না বরং ক্রমাগত তাদেরকে পুরুষতন্ত্রের পুরানো ধারণাগুলো পরিপক্ক করতে বাধ্য করে।নারীদের বেলায় যেমন ""পারিবারিক দায়িত্ব পালন করবেন এবং তাদের ক্যারিয়ারকে সালাম জানিয়ে বিদায় দেবেন"" এমন প্রত্যাশা করা হচ্ছে, পুরুষদের বেলায়ও তেমন ""অনুভূতিহীন, অর্থ-উপার্জনকারী মেশিন"" হয়ে ওঠার আশা করা হয়। যারা পরিবারে পরবর্তী পিতৃপুরুষের ভূমিকা গ্রহণ করবে।আমাদের সমাজের অনেক পুরুষই স্ত্রীদের সাথে সমান অংশীদারিত্ব গঠন করতে অসুবিধায় পড়েন কারণ তারা নিজেদের ""প্রভু এবং সরবরাহকারী"" ট্যাগটি সরিয়ে রাখতে পারেন না। পুরুষদের মানসিক চাহিদাকেও হয় উপহাস, নয় উপেক্ষা করা হয়। তাদের একটি আবেগকেই আমরা প্রশংসা করি আর তা হলো রাগ।পুরুষরা যখন যৌন নির্যাতিত হয় তখন আমরা তাদের দেখে হাসি। এমন কী তাদের প্রতি কোনো সহানুভূতিও প্রদর্শন করি না। বরং আমরা ""পুরুষরা বিকৃত যৌনতা উপভোগ করে"" এই চরম নিষ্ঠুর এবং তিক্ত প্রবাদটা বলে নির্যাতিতদের মানসিক কষ্টকে লুকানোর চেষ্টা করি।পুরুষরা যখন ঘরের কাজ ও দায়িত্ব পালন করতে আগ্রহ দেখায় আমরা তখন তাদের লজ্জা দেই। আমার প্রশ্ন যখন আমরাই আমাদের মানবিকতা বিচ্ছিন্ন করে দিচ্ছি তখন শুধুমাত্র পুরুষদের উন্নত করে কী লাভ?পরিবর্তন প্রয়োজনআসুন সত্যের মুখোমুখি হই। নারীর সাথেও ঠিক তেমই আচরণ করা উচিত যেমনটা পুরুষের সাথে করা হচ্ছে। পুরানো নিয়মগুলো এখন আর কাজ করছে না। এমন এক বিশ্বে যেখানে মানসিক স্বাস্থ্য এবং জীবনমানের উপর এর প্রভাব সম্পর্কে আমরা আরও বেশি সচেতন হয়ে উঠছি, পুরুষদের অদম্য বলে ঘোষণা করা লজ্জাজনক। পরিবর্তনটি অত্যন্ত উদ্বেগজনকভাবে ধীর। তবে আধুনিক তরুণেরা ঘরের সাথে আরও জড়িত হওয়ার জন্য পুরোনো চক্রটি ভেঙে ফেলার চেষ্টা করছেন।আপনি যদি চারপাশে তাকান, দেখবেন  তরূণ বাবা তাদের বাচ্চাদের জন্য সময় বের করছে। পুত্র এবং স্বামীরা পরিবারের দায়িত্বগুলো পালন করার চেষ্টা করছেন এবং তাদের মা এবং স্ত্রীদের পাশে এগিয়ে এসেছেন।আসুন এই পুরুষদের প্রশংসা করি, তাদের উৎসাহিত করি এবং তাদের পুরানো গল্পগাঁথাগুলো বদলানোর এই চেষ্টার প্রসংশা করি। শারীরিক গঠনের জন্য নারী ও পুরুষের আলাদা ভূমিকা আছে। অবশ্যই নারী ও পুরুষ একে অন্যের থেকে আলাদা। কিন্তু এই আলাদা হবার কারণে তারা কেউ মানুষ হিসেবে কম বা বেশি নয়। নারী-পুরুষ একই সমান।সামিরাহ নাসরিন আহসান পেশায় একজন মেকানিকাল ইঞ্জিনিয়ার। তবে লেখক হওয়ার আকাঙ্ক্ষা থেকেই লেখালেখি শুরু করেন তিনি। তার লেখা আরও বিস্তারিত পড়তে চাইলে অনুসরণ করতে পারেন ইনস্টাগ্রামে @booksnher","","https://bangla.dhakatribune.com/articles/opinion/page/2"
"1632475303-1095","https://bangla.dhakatribune.com/","মতামত","https://bangla.dhakatribune.com/articles/opinion","‘ট্র্যাডিশনাল ওয়াইফ’: নারীরা কি জেনে-বুঝে...","https://bangla.dhakatribune.com/opinion/2021/08/03/37408","হোমমেকিংয়ের পুরো ব্যাপারটাই পারিশ্রমিক আর মূল্যায়নবিহীন এটা জানার পরেও যে এই জীবন বেছে নিচ্ছেন, নিজের আয়ের কোনো উৎস কি রাখছেন আদৌ
নিউজ ফিডে “ট্র্যাডিশনাল ওয়াইফ বনাম ফেমিনিস্ট” শিরোনামে তর্ক-বিতর্ক  চলছে বেশ কিছুদিন। কৌতূহল হওয়ায় ইন্টারনেট ঘাঁটাঘাঁটি করলাম কিছুক্ষণ। হালের “ট্র্যাডওয়াইফ” মুভমেন্টের পরিচিত মুখ ও “দ্যা ডার্লিং একাডেমি” ওয়েবসাইটের প্রতিষ্ঠাতা ৩৪ বছর বয়সী যুক্তরাজ্যের অ্যালিনা কেট পেটিটকে ঠিক যেন ‘৭০ দশকের “ঈগল ফোরাম” নামের  কনজারভেটিভ পলিটিকাল ইন্টারেস্ট গ্রুপের প্রতিষ্ঠাতা আমেরিকান অ্যাটর্নি  মিসেস ফিলিস স্ক্যাল্ফলির একবিংশ শতাব্দীর অবতার মনে হলো। আপনারা যারা ২০২০ সালের “মিসেস আমেরিকা” টেলিভিশন মিনি সিরিজটি দেখেছেন তারা আরও ভালোভাবে বুঝতে পারবেন এই দুজনের চিন্তাধারা এবং বক্তব্যের সংযোগটা ঠিক কোথায় এবং কেন।  ট্র্যাডওয়াইফ মুভমেন্ট মোটা দাগে যে ধারণাগুলোর ওপর প্রতিষ্ঠিত তা অনেকটা এরকম- ঘরই একজন মেয়ের সবচেয়ে উপযুক্ত স্থান। স্ত্রীর উচিত স্বামীর বশ্যতা স্বীকার করা; স্বামী-সন্তান আর সংসারের মঙ্গলে আত্মনিবেদন করা। ঘরের কাজ,রান্নাবান্না, বাচ্চা পালন ও স্বামীর সেবা করাটাই মেয়েদের জীবনের প্রকৃত লক্ষ্য হওয়া উচিত।অন্যদিকে, একজন নারী তার জীবনে যেটাই করতে বা হতে চান না কেন সেই স্বাধীনতা নিশ্চিত করাটা নারীবাদ বা ফেমিনিস্ট মুভমেন্টের মৌলিক লক্ষ্যগুলোর একটি। ঠিক এই অংশটিতেই অ্যালিনাসহ ট্র্যাডওয়াইফ মুভমেন্টের বাকি মতাদর্শীদের প্রায়শই একটি যৌক্তিক প্রশ্ন তুলতে দেখা যায়। ফেমিনিজম যদি নারীর স্বেচ্ছায় যেকোনো লাইফ চয়েস বেছে নেওয়াকেই উৎসাহিত করে তাহলে ঘরকন্না হতে চাওয়াটাকে এত খারাপভাবে দেখা হয় কেন? তারাও তো নিজের ভালোলাগা থেকেই স্বেচ্ছায় এই পথ বেছে নিয়েছেন, কারোর কথায় না।  এখন আলোচনা হতে পারে ট্র্যাডওয়াইফদের এই “স্বেচ্ছায়” পুরাদস্তুর গৃহিণী হতে চাওয়াটা আসলেই ঠিক কতখানি স্বেচ্ছায়। সমাজে সেই বহুল প্রচলিত “সংসার সামলানোই মেয়েদের সবচেয়ে গুরুত্বপূর্ণ দায়িত্ব-কর্তব্য হওয়া উচিত” আপ্তবাক্যটি কি একটু হলেও তাদের ওপর প্রভাব বিস্তার করেনি?  আশেপাশের মানুষদের সারাক্ষণ “সংসারটা ঠিকমতো সামলাতে না পারলে, বাচ্চাকাচ্চা ঠিকমতো মানুষ না করতে পারলে, স্বামীকে খুশি না রাখতে পারলে মেয়েমানুষের আবার সফলতা কী?” এ ধরনের চিরায়ত লৈঙ্গিক বৈষম্যবাদী মন্তব্যের কবলে পড়ে ভেতরে ভেতরে নিজেকে অপরাধী ভেবে যদি কোনো নারী গৃহিণী হওয়ার সিদ্ধান্ত নেন তাহলে কিন্তু তাকে আর স্বাধীন “স্বতঃস্ফূর্ত” সিদ্ধান্ত বলা চলে না।ব্রিটেনের মতো উন্নত একটা দেশের প্রেক্ষাপটে অ্যালিনার একজন ট্র্যাডওয়াইফ হতে চাওয়া আর বাংলাদেশের মতো একটা ভঙ্গুর আর্থ-সামাজিক নিরাপত্তার দেশে কোনো নারীর  ট্রেডওয়াইফ হতে চাওয়ার মধ্যকার ফারাকটা যে বিস্তর সেটা আপাতদৃষ্টিতে বোঝা হয়ত কষ্টকর। অ্যালিনার দেশের সোশ্যাল সিকিউরিটি তুলনাবিহীনভাবে ভালো; আইনশৃঙ্খলা বাহিনীর তৎপরতাও যথেষ্ট কার্যকর। তাছাড়া তথ্যপ্রযুক্তিগত নানা ডিভাইসও তিনি অবাধেই ব্যবহার করতে পারছেন।  স্বামী যদি নিপীড়কও হয়, তৈরি আছে পুলিশ বাহিনী। এছাড়া কোনোভাবে স্বামীর সাথে বিচ্ছেদ হয়ে গেলেও আমাদের দেশের নারীদের মতো একেবারে এক কাপড়ে ঘর থেকে বের হয়ে যেতে হয় না, আছে প্রতিষ্ঠিত সম্পদ বণ্টন ব্যবস্থা। সঙ্গে থাকে চাকরির বাজারে দক্ষতা অনুযায়ী নানা কর্মসংস্থানের সুযোগ। এবার নারীরা এই প্রতিটি চিত্রের সঙ্গে আমাদের দেশের পরিস্থিতি তুলনা করে দেখুন তো আপনার দুর্দিনে রাষ্ট্রের আপনাকে সব ধরনের ব্যাকআপ দেওয়ার মতো ব্যবস্থা বা অভ্যস্ততা আছে কি-না?বাংলাদেশে হোমমেকিংয়ের পুরো ব্যাপারটাই পারিশ্রমিক আর মূল্যায়নবিহীন এটা জানার পরেও যে এই জীবন বেছে নিচ্ছেন, নিজের আয়ের কোনো উৎস কি রাখছেন আদৌ? এটা গুরুত্বপূর্ণ কারণ আপনার স্বামী যেকোনো সময়ই একজন নির্যাতকের ভূমিকায় অবতীর্ণ হতেই পারেন। তাছাড়া তিনি যেকোনো সময়ই একাধিক বিয়ে করতে চাইতে পারেন, আপনাকে তালাক দিতে পারেন। এমনকি দুর্ভাগ্যবশত, হঠাৎ মারা যেতে পারেন বা দুরারোগ্য রোগে আক্রান্ত হয়ে কাজ হারিয়ে শয্যাশায়ী হয়ে যেতে পারেন। বাচ্চাদের নিয়ে ওইরকম খারাপ পরিস্থিতিতে কী করবেন আপনার হাতে যদি টাকা না থাকে?তাই আপনি ঘরকন্না হতে চাইলেও অন্তত চাকরির যোগ্যতাটা অর্জন করে রাখুন বা উদ্যোক্তা হওয়ার মতো সম্ভাবনা থাকলে সেটাকে কাজে লাগান। সাথে এটাও মাথায় রাখুন দেশের জব মার্কেটে একটা নির্দিষ্ট বয়স পেরিয়ে গেলে জব পাওয়াটাও বেশ কঠিন হয়ে দাঁড়ায়।একটা রুঢ় বাস্তবতা বলি। বিয়ের আগে প্রায় প্রতিটা ছেলেকে দেখা যায় মেয়েদের ঘরকন্নার কাজ, মাতৃত্ব ইত্যাদিকে মহিমান্বিত করে কথা বলতে। কিন্তু বিয়ের পর অধিকাংশকেই দেখা যায় স্ত্রীকে হাউজওয়াইফ বলে তুচ্ছতাচ্ছিল্য করতে, শারীরিক ও মানসিক নির্যাতন করতে, স্ত্রীর ভরণ-পোষণের ব্যাপারে চরম ঔদাসীন্য দেখাতে। মেয়েদের বিয়ের পর চাকরি করার ব্যাপারে দেখবেন এখনও অধিকাংশ ছেলে এবং তার পরিবার নারাজ থাকে। এর প্রধানতম কারণ হল মেয়েটা অর্থনৈতিকভাবে স্বাবলম্বী হলে তাকে নিয়ন্ত্রণে রাখাটা বেশ কঠিন হয়ে যায়। তাকে নিপীড়ন করলে মেয়েটির হাতে বাঁচার জন্যে বিভিন্ন রাস্তা খোলা থাকে। আমার আত্মীয়দের মধ্যেই বেশ কয়েকজনকে দেখেছি এমন পরিস্থিতির শিকার হতে। বিয়ের পর তাদের কাউকেই চাকরি করতে দেওয়া হয়নি অথবা চাকরি করলেও সংসার-বাচ্চার দোহাই দিয়ে ছাড়িয়ে আনা হয়েছে। এরপর সময় বাড়ার সঙ্গে শুরু হয়েছে অত্যাচার আর নির্যাতন। নিতান্তই নিজের হাতে টাকা নেই বলে তারা এখনো মার সহ্য করে পরে আছেন এমন নিপীড়ক স্বামীর ঘরে। কোথায় গেলো তাদের এত বছরের সংসারে করা ত্যাগ আর শ্রমের মূল্যায়ন?সংসার সামলানো, রান্নাবান্না, বাচ্চা পালন মোটেও তুচ্ছ  বিষয় না, বরং অফিস সামলানোর মতোই পরিশ্রমের কাজ। বরং অফিসের মতো ঘরের কাজের কোনো নির্দিষ্ট সময়সীমাও থাকে না। দুটোই সম্মান এবং গৌরবের। কিন্তু আমাদের সমাজে গৃহিণীদের তাচ্ছিল্য করা হয়। আরও সমস্যা তৈরি হয় যখন সমাজ ঘরকন্নার কাজকে শুধুমাত্র মেয়েদের কাজ হিসেবে আখ্যায়িত করতে চায়। ফলে চাকরিজীবী নারীদের জন্যে সংসার আর বাচ্চা সামলানোটা হয়ে যায় বাড়তি একটা বোঝার মত কেননা বাড়ির পুরুষটি তাকে কোনো সাহায্য করে না। কারণ সারাজীবন সে শিখেছে এসব শুধুই “মেয়েদের কাজ”!যৌক্তিক বিভিন্ন কারণে আমাদের দেশের পরিপ্রেক্ষিতে ট্রেডওয়াইফ হওয়াটা যথেষ্ট আত্মঘাতী সিদ্ধান্ত। আর তাছাড়া, কারোর বশ্যতা বা প্রভুত্ব স্বীকার করে একটি সুন্দর বন্ধুত্বপূর্ণ দাম্পত্য হতে পারে কি-না সে প্রশ্নটাও সমান গুরুত্বপূর্ণ। প্রতিটি মানুষই স্বাধীন হিসেবে জন্ম নেয়। যে সংসার করতে নিজেকে আরেকজনের অধস্তন ভাবতে হয় সেটা যে কোনো সুস্থ-স্বাভাবিক সম্পর্ক হতে পারে না তা তো সহজেই অনুমেয়!   নারীরা নিজেদের সত্যিকার ভালোটা বুঝতে শিখবেন কবে?নুসরাত জাহান, স্বেচ্ছাসেবক ও সমাজকর্মীপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","",""
"1632475097-1064","https://bangla.dhakatribune.com/","মতামত","https://bangla.dhakatribune.com/articles/opinion","মানুষের আচরণ বিশ্লেষণ করে স্বতঃস্ফূর্তভাবে...","https://bangla.dhakatribune.com/opinion/2021/03/30/33245","বাংলাদেশে সম্প্রতি করোনা আক্রান্ত রোগী ও মৃতের সংখ্যা খুব দ্রুত আবার বাড়ছে, যেটা ইংগিত দিচ্ছে একটা নতুন ঢেউ এর
করিম সাহেব জানেন যে করোনা ছড়ানো প্রতিরোধ করতে মাস্ক এর ব্যবহার খুবই প্রয়োজন। তবুও উনি মাস্ক নিয়মিত ব্যবহার করেন না। উনি কি নিজের অথবা উনার আশেপাশের মানুষের জীবন এর ব্যপারে উদাসীন? আমরা কি পারি উনাকে একটু সাহায্য করতে যাতে উনি নিয়মিত মাস্ক ব্যবহার করেন?যেকোনো ধরনের আচরণগত পরিবর্তন আনা কঠিন কাজ, বিশেষত এটা যদি বড় পরিসর এ হয়। কোভিড-১৯ আমাদের জীবন যাপন পরিবর্তন ও নতুন পরিস্থিতির সাথে খাপ খাইয়ে নিতে বাধ্য করেছে। কিন্তু মানুষের অলসতা এবং পরিবর্তন বিমুখ প্রবণতার কারণে সামাজিক নিয়ম-কানুন মানতে কঠিন হচ্ছে।বাংলাদেশে সম্প্রতি করোনা আক্রান্ত রোগী ও মৃতের সংখ্যা খুব দ্রুত আবার বাড়ছে, যেটা ইংগিত দিচ্ছে একটা নতুন ঢেউ এর। এই পরিস্থিতিতে আমাদের প্রয়োজন সবাইকে মাস্ক পরতে উৎসাহিত করা যাতে করোনা আবারো নিয়ন্ত্রণ এর বাইরে চলে না যায়। বাংলাদেশের চিকিৎসা অবকাঠামোর দুর্বলতা আছে বলেই আমাদের এখনি সতর্ক হতে হবে।এখন যখন আমরা সবাই একমত যে মাস্ক ব্যবহার খুবই প্রয়োজন, সরকারের নীতি নির্ধারক এবং প্রয়োগকারী সংস্থা গুলোর কাছে বিভিন্ন উপায় আছে মানুষকে নিয়ম মানতে উদ্বুদ্ধ করার। যারা মাস্ক ব্যবহার করছেন না তাদের জরিমানা করা এক ধরনের শাস্তিমূলক পদক্ষেপ। আরেকটা উপায় হচ্ছে মানুষকে আরো শেখানো যে মাস্ক ব্যবহার কেন জরুরী। কিন্তু আমরা এও জানি যে শিক্ষা অথবা শাস্তি কোনটাই নিশ্চিত করতে পারেনা কাংখিত ব্যবহার এর পরিবর্তন। আমরা সবাই জানি স্বাস্থ্য সম্মত খাবার ও শরীরচর্চার উপকারিতা, বেশিরভাগ অংশ চাইও ওইসব পদক্ষেপ নিতে, কিন্তু দিনশেষে অনেকেই আর প্রয়োজনীয় কাজগুলি করতে পারিনা। এখানেই নাজিং (আলতো ধাক্কা), আচরণগত অর্থনিতি (বিহেভিওরাল ইকনমিক্স) এর একটি কৌশল আমাদের খুব কাজে আসতে পারে। নাজিং সাহায্য করে মানুষকে সঠিক সিধান্ত নিতে এবং আচরণগত পরিবর্তন আনতে।চলুন দেখি মাস্ক ব্যবহার করতে কী কী ধরনের পদক্ষেপ নিতে হয় মানুষকে। প্রথম ধাপ হচ্ছে মাস্ক ব্যবহার এর প্রয়োজনীয়তা অনুধাবন করা। যদি আমরা মানুষকে মাস্ক ব্যবহারের প্রয়োজনীয়তা অনুধাবন না করাতে পারি, তাহলে পরবর্তী পদক্ষেপগুলো খুব বেশি কার্যকর হবে না। সাধারণ মানুষ মাস্ক এর ব্যপারে সচেতন হয়ে গেলে তারপর মাস্ক কিনতে অথবা বানাতে হবে, মাস্ক সাথে নিতে হবে বের হওয়ার সময়, পরতে হবে নিয়মিত, এবং সর্বশেষে মাস্ক সঠিকভাবে সঠিক জায়গায় নিষ্পত্তি করতে হবে। এই প্রতিটা ধাপ এ আমরা নাজিং কৌশল ব্যবহার করতে পারি মানুষকে সঠিক আচরণে উদ্বুদ্ধ করতে।চলুন দেখি কী কী নাজিং কৌশল আমরা ব্যবহার করতে পারি বিভিন্ন ধাপে-সচেতনতাসচেতনতা হচ্ছে প্রাথমিক ধাপ মাস্ক ব্যবহারকারির যাত্রায়। এই ধাপে, আমরা চাই মানুষকে সংবাদ দিতে যাতে সবাই বুঝতে পারে মাস্ক পরাটা কত জরুরি। বার্তা বিভিন্নভাবে তৈরি করা যায় যাতে মানুষের মধ্যে বাস্তবায়ন মানসিকতা জেগে ওঠে। মাস্ক ব্যবহারের উপকারিতা যদি আরো স্পষ্ট করা যায় তাহলে বার্তায় কাজ দ্রুত হবে। মাস্ক ব্যবহারের ফলে অন্যান্য স্বাস্থ্যগত উপকারিতা যেমন দূষণ থেকে রক্ষা পাওয়াকে সবার দৃষ্টিগোচর করা যেতে পারে। মানুষের বাস্তবায়ন মানসিকতা জাগানো যেতে পারে আমাদের জাতীয় অর্জনগুলোকে উপস্থাপন করে। মার্চ মাষ আমাদের জন্য খুবই তাৎপর্যপূর্ণ এবং এই সময়ে আমরা আমাদের জাতীয় অর্জনগুলিকে উপস্থাপন করে মানুষকে করোনার বিরুদ্ধে যুদ্ধে জয়ী হতে মাস্ক ব্যবহার করতে উদ্বুদ্ধ করতে পারি।মাস্ক কেনা অথবা বানানোমাস্ক কেনার খুব সহজ, দ্রত ও সাধারণ হতে হবে সবার জন্য। আমাদের বিশেষভাবে ভাবতে হবে দুর্বল সম্প্রদায়গুলোর ব্যপারে। মাস্ক কেনার পদ্ধতিটি যত কম টাকা এবং সময় খরচে করা যাবে, ততই ব্যবহারকারীর সংখ্যা বৃদ্ধি পাবে। এইজন্য আমাদের মাস্ক কম খরচে এবং খুব সহজে কেনার ব্যবস্থা করে দিতে হবে সব জায়গায়। যদি মানুষ ঘরে বশে সহজে হাতের কাছের উপকরণ দিয়ে মাস্ক বানিয়ে নিতে পারে তাহলে অনেকের উপকার হবে। এইজন্য মানুষকে জানাতে হবে চাইলে কিভাবে চিকিৎসা বিজ্ঞান অনুমোদিত মাস্ক সহজে ঘরে তৈরি করে নিতে পারবে খুব বেশী খরচ না করে। আমরা গরীব ও দুর্গম এলাকার মানুষদের বিনামূল্যে অথবা ভর্তুকি দিয়ে কম দামে মাস্ক সরবরাহ করতে পারি যাতে সবাই ব্যবহার করতে পারে।বাহিরে যাওয়ার সময় মাস্ক সাথে নেয়াএই ধাপে, মানুষকে বারবার মনে করিয়ে দিতে হবে যাতে সবাই মাস্ক পরিধান করে। আমরা জানি যে মনে করিয়ে দিলে মানুষের মস্তিষ্কে সিদ্ধান্ত নেয়ার প্রয়োজনীয়তা তৈরি হয়। এইখেত্রে বার বার মনে করিয়ে দিতে পারলে মানুষ বাধ্য হবে বার বার মাস্ক পরার ব্যপারে সিদ্ধান্ত নিতে। মানুষ সাধারনভাবেই ভুলমনা এবং এইজন্য সবাইকে উদ্বুদ্ধ করতে হবে যাতে মাস্ক দরজার কাছে অথবা যেখানে চাবি ও অন্যান্য নিত্য প্রয়োজনীয় জিনিষ রাখে অইখানে রাখতে। তাহলে দ্রুত বের হয়ে যেতে গেলেও ভুলে যাবার সম্ভাবনা কমে যাবে। মাস্ক নিতে মনে করিয়ে দেয়ার জন্য লিফট ও সিঁড়িতে স্টিকার অথবা নোটিস ঝুলিয়ে রাখলে ভুলে গেলেও কেউ দ্রুত সেটা আবার নিয়ে নিয়ে পারবে ঘর অথবা কাজের জায়গা থেকে বের হওয়ার সময়।মাস্ক পরাকিছু কিছু মানুষ মাস্ক সাথে থাকার পরেও পরতে চায়না। মানুষ যাতে সাথে থাকার পরও মাস্ক পরতে ভুলে না যায় অথবা অবহেলা না করে এইজন্য রাস্তায়, বাসে, গাড়িতে পোস্টার, ব্যনার এবং বিলবোর্ড এর মাধ্যমে মনে করিয়ে দিতে হবে। মানুষের আচরণগত একটা দিক হচ্ছে যদি আমরা দেখি যে বেশী মানুষ কোনকিছু মেনে চলছে, তাহলে আমাদেরও ওই নিয়ন মানার প্রবণতা বেড়ে যায়। এইজন্য মিডিয়াতে মানুষ নিয়ন মানছেনা এইটা নিয়ে যেমন সতর্কতামুলক সংবাদ প্রচার জরুরী তেমনি, যারা যারা মেনে চলছে তাদেরকেও আরো বেশী বেশী উপস্থাপন করা জরুরী। তাহলে অন্যের দেখাদেখি আরো বেশী মানুষের মাস্ক পরার প্রবণতা তৈরি হবে। এইভাবে একটা সামাজিক সম্প্রদায় তৈরি হবে যারা অন্যদের উৎসাহিত করতে পারবে।ব্যবহৃত মাস্ক ফেলা অথবা পরিষ্কার করামাস্ক ব্যবহার শেষ ধাপ হচ্ছে ব্যবহৃত মাস্ক সহজে ফেলার ব্যবস্থা করা। যদি মাস্ক বারবার ব্যবহার উপযোগী হয়ে থাকে তাহলে পরিষ্কার করা সহজ ও সাশ্রয়ী হতে হবে। সবার কাছে বার্তা পৌঁছে দিতে হবে কিভাবে এবং কোথায় সঠিকভাবে মাস্ক ফেলতে হবে অথবা পরিষ্কার করে নিতে হবে। মাস্ক ফেলার জায়গা যাতে সবার হাতের কাছেই থাকে এইটা নিশ্চিত করতে হবে।সবগুলি ধাপ বিবেচনা করে আসুন ধরে নেই যে আমাদের সবচেয়ে বড় বাঁধা হচ্ছে সচেতনতায়। এবং আমাদের মানুষকে অউধাবন করাতে হবে মাস্ক না পরার বিপদ সম্পর্কে। একের অধিক গবেষণায় দেখা গেছে যে মানুষ সাধারণত যতনা লাভ পছন্দ করে তারচেয়ে বেশী ক্ষতি অপছন্দ করে। মানুষের আচরণগত পরীক্ষার মাধ্যমে এটা প্রমাণিত। এই থেকে আমরা শিক্ষা নিতে পারি যে, বার্তা কিভাবে উপস্থাপন করা হবে তার উপর নির্ভর করে কার্যকারিতাও পরিবর্তন হতে পারে। মানুষের এই ব্যবহারকে বলা হয় ক্ষতি বিদ্বেষ (লস এভারশন)। এই আচরণগত বৈশিষ্ট্য পরীক্ষা করতে আমরা একটি ছোট বার্তা বিষয়ক টেস্ট করেছি যেখানে সবকিছু এক ছিল সুধুমাত্র একটি লাইন ছাড়া। দুইটি বার্তা তৈরি করা হয়েছিল বাংলা ভাষায় যাতে বাংলাদেশী মানুষ সবাই বুঝতে পারে সহযে। দুটি বার্তার একি ছিল একটি মেয়ের মাস্ক পরিহিত ছবি, একটি লাইন যেখানে বলা ছিল আট হাজারের বেশী মানুষ মৃত্যুবরণ করে করোনায় বাংলাদেশে, এবং একটি আহবান যেখানে বলা হয়েছে আসুন, সবাই মাস্ক ব্যবহার করি। দুইটি বার্তার মধ্যে পার্থক্য ছিল প্রধান লাইনে। একটি বার্তায় লিখা হয়েছিল “আর কাউকে হারাতে চাইনা আমরা”, যেখানে লক্ষ্য ছিল মানুষের ক্ষতি বিদ্বেষ (ছবি-১)। অপর বার্তায় লেখা ছিল “আমরাই পারি প্রতিটা জীবন বাঁচাতে” (ছবি-২), যেখানে লক্ষ্য ছিল মানুষের লাভের প্রতি আকর্ষণ। আমরা জানতে চেয়েছিলাম এই ছোট একটা পার্থক্য মানুষের মাস্ক ব্যবহার করার ইচ্ছা কতটুকু প্রভাবিত করতে পারে। আমাদের এই অনুমান পরিক্ষা করতে এই দুইটা বার্তা আমরা ২৫ জন করে সর্বমোট ৫০ জন কে দেখিয়েছি এবং জানতে চেয়েছি এটা দেখার পর উনারা কতটুকু ইচ্ছুক মাস্ক ব্যবহার করতে। সবাই ১ থেকে ৭ এর মধ্যে নাম্বার দিয়ে বোঝানোর চেষ্টা করেছেন মাস্ক ব্যবহারের ইচ্ছার মাত্রা।পরীক্ষার ফলাফল দেখায় যে যারা যারা এই বার্তাটি দেখেছেন “আর কাউকে হারাতে চাইনা আমরা” (ছবি-১) যেটাতে মানুষের খতির প্রতি বিদ্বেষকে লক্ষ্য করা হয়েছিল, তারা ১৫% বেশী মাস্ক ব্যবহার করতে ইচ্ছুক। নাম্বারটা যদিও খুব বেশিনা কিন্তু এটা প্রমাণ করতে পারছে যে আমরা কিভাবে কোন বার্তার কারযকারিতা বাড়াতে পারি সুধুমাত্র বার্তার উপস্থাপন পরিবর্তন করে যা বাঁচাতে পারে বহু জীবন। এই পরিক্ষাটি সম্পর্কে নিশিত হতে হলে আমাদের র্যানডোমাইযড কন্ট্রোল ট্রায়াল (আরসিটি) চালাতে হবে এবং দেখতে হবে মানুষের আচরণ কতটুকু পরিবর্তন হয়। আমরা যদি বিভিন্ন নাজিং কৌশল গুলোর আরসিটি চালিয়ে দেখতে পারি তাহলে বুঝতে পারব কোনগুলি কার্যকর হবে এবং ওইগুলি জাতীয় পর্যায়ে বাস্তবায়ন করলে ফলফল সফলজনক হবে আশা করি।নাজিং, নোবেল প্রাইজ বিজয়ী রিচার্ড থেলার দ্বারা উপস্থাপিত, একটি প্রমাণ ভিত্তিক কৌশল যা আচরণগত পরিবর্তন এ সহায়ক। আমরা, যারা মানুষ হওয়ার করণেই কিছুটা ত্রুটিযুক্ত, পারিপার্শ্বিক পরিস্থিতিদ্বারা প্রভাবিত হই এবং অযৌক্তিক কাজ করি। আমাদের আচরণগত এই অযৌক্তিক ব্যবহারকে মেনে নিয়ে, আচরণগত অর্থনিতি আমাদের সাহায্য করতে পারে সামাজিকভাবে সঠিক দিকে অগ্রসর হতে। বিশ্বের বিভিন্ন দেশের সরকার ও নীতি নির্ধারকরা আচরণগত অর্থনিতির বিভিন্ন কৌশল ব্যবহার করছেন সফলভাবে অ্যান্ড এর উপকারিতা পাচ্ছেন। এখনি সঠিক সময় বাংলাদেশেও আমরা এর ব্যবহার করে আরো প্রভাবশালী কার্যক্রম তৈরি করতে পারি এবং পারি আরো জীবন বাঁচাতে। অথবা এইক্ষেত্রে বলা উচিত, আর কোন জীবন না হারাতে।নাসের আজাদ কানাডার টরেন্টোভিত্তিক একজন কমিউনিকেশন অ্যান্ড রিসার্চ কনসালটেন্ট","","https://bangla.dhakatribune.com/articles/opinion/page/2"
"1632474286-936","https://bangla.dhakatribune.com/","মতামত","https://bangla.dhakatribune.com/articles/opinion","কেন শিক্ষা প্রতিষ্ঠানগুলো খুলে দেওয়া...","https://bangla.dhakatribune.com/opinion/2021/01/19/31052","দেশের পলিসি হওয়া উচিত তথ্যভিত্তিক, ইমোশনের ভিত্তিতে নয়। তাই সবকিছু বিবেচনায় আনা সময়ের দাবি। স্কুলগুলোতে স্বাস্থ্যবিধি মানার ব্যবস্থা উপর জোর দিয়ে পর্যাক্রমিকভাবে শিক্ষা-প্রতিষ্ঠানগুলো খুলে দেওয়া উচিত। এক্ষেত্রে প্রথমে ঢাকার বাইরের স্কুলগুলো সর্বাগ্রে বিবেচনায় আনা যেতে পারে
গত মার্চ থেকে সব শিক্ষা-প্রতিষ্ঠান বন্ধ। করোনাভাইরাস প্রতিরোধে সেটি সময়োপযোগী সিদ্ধান্ত ছিল। বিশ্ববিদ্যালয়ের শিক্ষক এবং জনস্বাস্থ্য গবেষক হিসেবে সে সময় সোচ্চার ছিলাম। মার্চের শুরুর দিকে সন্তানদের স্কুলের ম্যানেজমেন্টকে অনুধাবন করাতে সক্ষম হয়েছিলাম কোভিডের বিষয়টি। ঢাকার সেই প্রাইভেট স্কুল স্টুডেন্টদের স্বাস্থ্য-নিরাপত্তা বিষয়টির গুরুত্ব অনুধাবন করে সম্ভবত প্রথমে স্কুল বন্ধ করতে উদ্যোগ গ্রহণ করে।           করোনাভাইরাসের শুরুতে মানুষ অত্যন্ত আতংকগ্রস্ত ছিল। এ কারণে দেখা গেছে লাশ ফেলে রাখতে, সন্তানরা চলে গেছে বাবা-মাকে রেখে। গ্রাম থেকে কোভিড রোগী সন্দেহে পরিবারকে তাড়িয়ে দেওয়ার ঘটনাও ঘটেছে। সবার মধ্যে এক ধরনের মৃত্যুর আতংক জেকে বসেছিল। সঙ্গত কারণে লোকজন কিছুদিন ঘরে অবস্থান করে। কিন্তু এ অবস্থা গত ঈদুল ফিতর থেকে বড় রকমের পরিবর্তন হওয়া শুরু হয়। গুগলের মোবিলিটি ডাটা অনুযায়ী দেখা যায়, মানুষের বাইরে চলাফেরা করোনাভাইরাস মহামারি শুরুর আগে যেমনটি ছিল, বর্তমানে সে অবস্থায় চলে এসেছে (ছবিতে দেখুন, খেয়াল করুন শুরু এবং শেষের দিকে যাতাযাতের অবস্থা বা ট্রেন্ড)। মানুষের মেলামেশা, বাইরে যাওয়া, বাজারে যাওয়া বন্ধ নেই।  ছবির সবুজ লাইনটি হচ্ছে ঘরে আবদ্ধ থাকা মানুষের মোবিলিটি বা সক্রিয়তা। সবকিছু স্বাভাবিক লেভেলে এসেছে বলে সেই লাইনটি ক্রমশ অবদমিত হয়েছে।    মাসভিত্তিক মানুষের চলাচল বৃদ্ধির চিত্র। সৌজন্যমাস-ভিত্তিক মানুষের সক্রিয়তার গ্রাফ (করোনার লকডাউন শুরু থেকে জানুযারি পর্যন্ত) বিভিন্ন ধরনের মুভমেন্ট বা সক্রিয়তা (অফিস, বাজারঘাট, বিনোদন সংক্রান্ত) চিত্র ফুটে উঠেছে। স্মার্টফোন উপর ভিত্তি করে গুগুল বিশ্বব্যাপী মোবিলিটি ডাটা সংগ্রহ করে। করোনাভাইরাসে আক্রান্ত অন্যান্য দেশগুলো কি শিক্ষা প্রতিষ্ঠান খুলে দিচ্ছে?  করোনাভাইরাস মাহামারি নিয়ে যে সমস্ত দেশ আলোচনায় এসেছে দেশ যেমন- ভারত, পাকিস্তান, ইন্দোনেশিয়া, ব্রাজিলসহ অনেক দেশ শিক্ষা প্রতিষ্ঠান খুলে দিতে সিদ্ধান্ত নিচ্ছে। এসব দেশ পর্যাক্রমিক (ফেইজ বাই ফেইজ) খুলে দিচ্ছে। অনলাইন সার্চ করলে সহজে এসব তথ্য পাওয়া যায়। বাংলাদেশেরও এ বিষয়ে সিদ্ধান্ত নেওয়ার সময় এসেছে।দেশে অনলাইনের শিক্ষা কি ঠিক মত চলছে? ঢাকার অনেক শিক্ষা-প্রতিষ্ঠান (বিশেষ করে বেসরকারি) অনলাইনে সিস্টেম প্রায় রপ্ত করে ফেলেছে। কিন্তু ঢাকার বাইরে অনলাইনে ঠিকমত ক্লাস হচ্ছে না বিভিন্ন সমস্যার কারনে। তাছাড়া গ্রাম লেভেলে তেমন কার্যক্রম নেই। এতে শিক্ষকরাও হতাশাগ্রস্ত হয়ে পড়ছেন। স্টুন্ডেন্টরাও বখাটেপনার দিকে ঝুঁকে পড়ছে, হতাশাগ্রস্ত হয়েও পড়ছে। শিক্ষা-প্রতিষ্ঠানের কার্যক্রম না থাকার কারনে অনেক বেসরকারি স্কুল (বিশেষ করে কিন্টারগার্টেন লেভেলে) বন্ধ হয়ে গেছে। বেশিরভাগ বেসরকারি শিক্ষাপ্রতিষ্ঠানের শিক্ষকরা ঠিকমত বেতন পাচ্ছেন না; অনেকের চাকরি চলে গেছে। অনেক স্কুল চিরতরে বন্ধ হয়ে গেছে। দেশের প্রায় ৭০ ভাগ মানুষ গ্রামাঞ্চলে বাস করে। তাদের অবস্থা বা মনোভাব পত্রিকায় বা সোস্যাল মিডিয়াতে তেমন পাওয়া যায় না। দেশের এই বড় অংশকে বঞ্চিত করে পলিসি গ্রহণ করা কি ঠিক হবে? শিক্ষা-প্রতিষ্ঠান কেন খুলে দেওয়া প্রয়োজন?    শিক্ষা প্রতিষ্ঠান দীর্ঘদিন বন্ধ রাখার মূল কারণ ছিল পরিবারের বয়োজ্যেষ্ঠ মানুষদেরকে করোনাভাইরাস থেকে রক্ষা করা, কেন না তাদের ওপর করোনাভাইরাস প্রভাব মারাত্নক প্রভাব বিস্তার করে। বর্তমান পরিস্থিতিতে পরিবারের লোকজন চাকুরির তাগিদে, বাজারে, বেড়াতে, নামাজ আদায় করতে মসজিদে যাচ্ছে। মাদ্রাসাগুলোতেও রীতিমত ক্লাস হচ্ছে। গুগলের মোবিলিটি ডাটা হচ্ছে যার প্রমাণ। করোনাভাইরাসের ভয়ে একসময় হাসপাতালগুলো বন্ধ ছিল। কিন্তু এখন তা আগের মত অবস্থায় ফিরে এসেছে। বিশেষ করে সরকারি হাসপাতালগুলোর চিত্র করোনাপূর্ববর্তীতে সময়কার মত জনাকীর্ণ।  অর্থাৎ সবকিছু  প্রায় স্বাভাবিক হয়ে গেছে।  এমন পরিস্থিতিতে শিক্ষা প্রতিষ্ঠান বন্ধ রেখে আমরা কি কিছু অর্জন করতে পারব? এতে আমাদের সন্তানদের ভবিষ্যত কি হুমকির মুখে পড়ে যাচ্ছেন না? দেশের বড় একটি অংশ কি বঞ্চিত হচ্ছে না? গ্রামাঞ্চলে দীর্ঘদিন শিক্ষাপ্রতিষ্ঠান বন্ধ থাকার কারনে অনেক মেয়ের বিয়ে হয়ে যাচ্ছে যারা পড়াশুনায় ফিরতে পারবে না। যদিও নির্দিষ্ট বয়সের আগে বিয়ে হওয়ার কথা নয়, কিন্তু তা অহরহ হচ্ছে যেমনটি দুর্নীতির ক্ষেত্রেও প্রযোজ্য। অনেক স্টুডেন্ট গার্মেন্টস, কৃষিকাজ এবং ব্যবসায় জড়িত হওয়ার কারণে পড়াশোনায় তারা আর ফিরবে না। দেশে পলিসি হওয়া উচিত তথ্য-ভিত্তিক, ইমোশনের ভিত্তিতে নয়। তাই সবকিছু বিবেচনায় আনা সময়ের দাবি। স্কুলগুলোতে স্বাস্থ্যবিধি মানার ব্যবস্থা উপর জোর দিয়ে পর্যাক্রমিকভাবে শিক্ষা-প্রতিষ্ঠানগুলো খুলে দেওয়া উচিত। এক্ষেত্রে প্রথমে ঢাকার বাইরের স্কুলগুলো সর্বাগ্রে বিবেচনায় আনা যেতে পারে। ড. মোহাম্মদ সরোয়ার হোসেন, গণস্বাস্থ্য গবেষক, নির্বাহী পরিচালক, বায়োমেডিকেল রিসার্চ ফাউণ্ডেশন, বাংলাদেশ এবং সহযোগী অধ্যাপক, ইন্ডিপেনডেন ইউনিভার্সিটি, বাংলাদেশপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","3","https://bangla.dhakatribune.com/articles/opinion/page/3"
"1632475328-1099","https://bangla.dhakatribune.com/","মতামত","https://bangla.dhakatribune.com/articles/opinion","পোশাকশিল্পের জন্য প্রয়োজন একটি সমন্বিত...","https://bangla.dhakatribune.com/opinion/2021/08/16/38087","আমাদের রপ্তানির বাজারগুলো ধরে রাখতে বাংলাদেশকে এখনই মুক্তবাণিজ্য চুক্তিসহ দ্বিপক্ষীয় মুক্তবাণিজ্য চুক্তি করার বিষয়ে দ্রুত কার্যকর পদক্ষেপ নিতে হবে
এলডিসি পরবর্তী সময়ে “জিএসপি প্লাস” সুবিধা পেতে বাংলাদেশের উচিত দ্রুত পদক্ষেপ নেওয়া। ইউরোপের বাজারে স্থায়ীভাবে শুল্কমুক্ত সুবিধা পেতে তাদের সঙ্গে মুক্ত বাণিজ্য চুক্তির কথাও বাংলাদেশ বিবেচনা করতে পারে। বাংলাদেশ যদি ইউরোপে জিএসপি প্লাস সুবিধা পেয়ে যায়, সেক্ষেত্রে আমরা কেবল ইউরোপের বাজারে শুল্কমুক্ত পোশাক রপ্তানি করতে পারব। ইউরোপ অবশ্যই আমাদের পোশাক রপ্তানির একটি অন্যতম বৃহৎ বাজার। কিন্তু লক্ষ্য রাখতে হবে যে, আমাদের মোট রপ্তানির একটি অংশ মাত্র ইউরোপে হয়ে থাকে। এখানে অবশ্যই মনে রাখতে হবে যে, যুক্তরাজ্য যা এক সময় ইউরোপীয় ইউনিয়নের একটি অংশ ছিল, ব্রেক্সিটের মাধ্যমে এখন তারা সংগঠনটি থেকে বেরিয়ে গেছে। যুক্তরাজ্য বাংলাদেশের পোশাক রপ্তানির একটি বড় বাজার। কাজেই বাংলাদেশের পোশাক রপ্তানির অন্যান্য বাজার যেমন- কানাডা, নিউজিল্যান্ড, জাপান, অস্ট্রেলিয়া, ভারত, চীন, যুক্তরাজ্য ইত্যাদির ক্ষেত্রে জিএসপি প্লাস সুবিধা কার্যকর নয়। এই রপ্তানির বাজারগুলোতে বিশেষ করে ভারত ও চীনে মধ্যবিত্ত শ্রেণির আকার দ্রুত বড় হচ্ছে। ফলে সেখানে পোশাকের চাহিদা বাড়ছে। পাশাপাশি আমাদেরকে মেগা আঞ্চলিক বাণিজ্যচুক্তি করার উদ্যোগও নিতে হবে। সীমিত অগ্রাধিকার বাণিজ্য চুক্তি যথেষ্ঠ নয়। এ বিষয়ে আমরা যদি এখনই কার্যকর পদক্ষেপ না নেই, তবে পোশাক রপ্তানিতে বিশ্ব বাজারে আমাদের অন্যতম প্রতিযোগী দেশেগুলোর চেয়ে আমরা অনেক পিছিয়ে পড়ব। এক্ষেত্রে আমাদের প্রতিযোগী দেশগুলো কী করছে?   
আসিয়ানভুক্ত দেশগুলো অর্থাৎ ব্রুনেই, ক্যাম্বোডিয়া, ইন্দোনেশিয়া, লাওস, মালয়েশিয়া, মিয়ানমার, ফিলিপাইন, সিংগাপুর, থাইল্যান্ড, ভিয়েতনাম এবং তাদের সঙ্গে মুক্তবাণিজ্য চুক্তির অংশীদার রাষ্ট্রসমূহ অর্থাৎ চায়না, জাপান, ভারত, দক্ষিণ কোরিয়া, অস্ট্রেলিয়া এবং নিউজিল্যান্ড মিলে রিজিওনাল কমপ্রিহেন্সিভ ইকোনমিক পার্টনারশিপ (আরসিইপি) বা সমন্বিত আ লিক অর্থনৈতিক অংশীদারিত্ব গঠনের ব্যাপারে আলোচনা চালিয়ে যাচ্ছে। আরসিইপিভুক্ত ১৫টি দেশের জনসংখ্যা পৃথিবীর মোট জনসংখ্যার প্রায় ৩০% (২.২ বিলিয়ন) এবং তাদের সমন্বিত জিডিপির আকার বিশ্বের মোট জিডিপির ৩০% যার পরিমাণ প্রায় ২৬.৩ ট্রিলিয়ন মার্কিন ডলার। কাজেই রিজিওনাল কমপ্রিহেন্সিভ ইকোনমিক পার্টনারশিপ গঠিত হলে তা হবে পৃথিবীর ইতিবাসে সর্ববৃহৎ বাণিজ্যিক অঞ্চল। আরসিইপি অর্থনৈতিকভাবে দ্রুত আরও সম্প্রসারিত হবে বলে ধারণা করা যায়। কাজেই আরসিইপিতে যুক্ত না হলে বাংলাদেশ অন্যান্য প্রতিযোগী দেশগুলোর তুলনায় মারাত্মক অসুবিধার সম্মুখীন হবে। তাই আরসিইপিতে যুক্ত হওয়ার জন্য আমাদেরকে রাজনৈতিকভাবে সর্বাত্মক চেষ্টা করতে হবে।  একইভাবে এশীয় ও প্রশান্ত মহাসাগরীয় অঞ্চলের ১১টি দেশ নিয়ে গত ২০১৬ সালের ফেব্রুয়ারিতে গঠিত ট্রান্স প্যাসিফিক পার্টনারশিপ (টিপিপি) শীর্ষক অর্থনৈতিক জোটের সঙ্গেও বাংলাদেশ যুক্ত নয়। ট্রাম্প আমলে যুক্তরাষ্ট্র টিপিপি থেকে সরে আসে। ট্রাম্প-পরবর্তী যুগে চুক্তি স্বাক্ষরকারী অস্ট্রেলিয়া, জাপান, ব্রুনাই, কানাডা, চিলি, মালয়েশিয়া, মেক্সিকো, নিউজিল্যান্ড, পেরু, সিঙ্গাপুর ও ভিয়েতনাম জোটকে পুনর্জীবিত করায় প্রয়াস নিয়েছে এবং তা হওয়ার যথেষ্ঠ সম্ভাবনা রয়েছে। বাংলাদেশের প্রধান রপ্তানি বাজারগুলো টিপিপি জোটভুক্ত যেমন জাপান, যুক্তরাষ্ট্র এবং কানাডা। অন্যদিকে রপ্তানির দিক থেকে বাংলাদেশের অন্যতম প্রতিযোগী ভিয়েতনাম এবং মালয়েশিয়া টিপিপির সদস্য। যার মধ্যে ভিয়েতনাম বাংলাদেশের অন্যতম প্রধান প্রতিযোগী দেশ। ফলে একটি বিষয় অত্যন্ত সুস্পষ্ট যে, বাংলাদেশ যদি বৃহৎ আঞ্চলিক বাণিজ্য জোটগুলোর সঙ্গে যুক্ত হতে ব্যর্থ হয় এবং যে দেশগুলো আমাদের প্রধান রপ্তানি বাজার তাদের সঙ্গে দ্বিপক্ষীয় বাণিজ্য চুক্তি অর্থাৎ এফটিএ এখনই সম্পাদন করতে না পারে, তাহলে বাংলাদেশের রপ্তানি প্রতিযোগী সক্ষমতার দিক থেকে একটি বিশাল অসুবিধার মুখে পড়বে। কারণ আঞ্চলিক বাণিজ্য জোটগুলোর যুক্ত হওয়ার এবং দ্বিপক্ষীয় বাণিজ্য চুক্তির ফলে আমাদের প্রতিযোগী দেশগুলোর রপ্তানি শুল্কের পরিমাণ আগামী কয়েক বছরের মধ্যে কমে আসবে। অত্যন্ত মূল্য ও খরচ সংবেদনশীল পোশাক শিল্পে এর প্রভাব ব্যাপক ও সুদূরপ্রসারী। বিশ্বে কোভিড অতিমারির প্রভাবও এখানে সমানভাবে গুরুত্বপূর্ণ। কোভিড অতিমারিতে আমাদের বাংলাদেশের পোশাক শিল্প এবং অর্থনীতি ব্যাপকভাবে ক্ষতিগ্রস্ত হয়েছে। কাজেই কোভিড সৃষ্ট পরিস্থিতি এবং চ্যালেঞ্জ মোকাবিলা করে সামনের দিকে অগ্রসর হতে হলে আমাদের অবশ্যই বাণিজ্যনীতিসমূহ পুনর্বিন্যাস এবং প্রয়োজনে নতুন করে প্রণয়ন করতে হবে। বিশেষকরে প্রতিযোগী সক্ষমতা বজায় রাখতে কৌশলগত দিক বিবেচনা করে বাণিজ্যনীতি পুনর্বিন্যাস বা প্রণয়ন করতে হবে। আমাদের এখানে মনে রাখতে হবে যে, কোভিডের ফলে বর্তমান পৃথিবীর বাণিজ্য পরিস্থিতি এবং ১২ মাস আগের বাণিজ্যচিত্রের মধ্যে বিস্তর ফারাক রয়েছে। বাংলাদেশ বর্তমানে বিশ্বের ৪৩তম বৃহৎ অর্থনীতির দেশ। অপেক্ষাকৃত ছোট অর্থনীতিরি দেশসমূহ তাদের প্রতিযোগী সক্ষমতা বজায় রাখতে অনেক আগে থেকেই মুক্তবাণিজ্য চুক্তির মাধ্যমে তাদের অর্থনীতির দ্বার উন্মুক্ত করেছে এবং অন্য দেশের সঙ্গে বাণিজ্য পরিচালনা করে আসছে। এখানে উল্লেখ্য যে, ভিয়েতনাম প্রায় এক যুগ আগেই ইউরোপীয় ইউনিয়নের সঙ্গে মুক্তবাণিজ্য চুক্তি সম্পন্ন করেছিল। অন্যদিকে ভারত  ইউরোপীয় ইউনিয়নের সঙ্গে এফটিএ করার বিষয়ে আলোচনা চালিয়ে যাচ্ছে। এফটিএ বা মুক্তবাণিজ্য চুক্তির বিষয়টি নিছক দেশগুলোর মধ্যে পারস্পরিক শুল্ক পুনঃনির্ধারণের উপায় হিসাবে দেখা হয় না। বরং  এফটিএ সম্পাদনকারী দেশগুলো এ ধরনের চুক্তিকে আরও বৃহৎ অর্থনৈতিক পরিসরে এবং পরিসংখ্যানের দিক থেকে বিবেচনা করে থাকে। এফটিএ সম্পন্ন করার অন্যতম উদ্দেশ্য হলো এর মাধ্যমে একটি দেশ তার সার্বিক অর্থনৈতিক সুবিধার কথা বিবেচনা করে। শুধুমাত্র শুল্ক সুবিধার কথা বিবেচনা করা এফটিএর একমাত্র উপলক্ষ্য নয়। অর্থাৎ এফটিএ করার সময় অর্থনৈতিক, রাজনৈতিক, সামাজিক, পরিবেশগত দিকগুলো সামগ্রিকভাবে বিবেচনা করা হয়ে থাকে। সুতরাং বাংলাদেশের জন্য সুবিধা বয়ে আনবে এফটিএ করার জন্য এমন ৮ থেকে ১০টি দেশের তালিকা সরকারকে এখনই তৈরী করতে হবে। আমাদেরকে অবশ্যই আরসিইপি এর মতো আ লিক বাণিজ্য জোটে অন্তর্ভূক্ত হওয়া অথবা দ্বিপাক্ষিক মুক্ত বাণিজ্য চুক্তির মাধ্যমে সুবিধা আদায়ের ব্যাপারে রাজনৈতিকভাবে উদ্যোগ নিতে হবে। এজন্য ব্যাপকভাবে কূটনৈতিক প্রচেষ্টার প্রয়োজন হবে যা সম্পন্ন করতে হয়ত কয়েক বছর সময় লাগতে পারে। কারিগতি জটিলতা ও ব্যাপকতার জন্য একটি সুষম এফটিএ করা অত্যন্ত কঠিন কাজ, বিশেষত বাংলাদেশের অভ্যন্তরে স্থানীয় পর্যায়ে এ ধরনের বিষয়ে কাজ করা বেশ কঠিন । চুক্তি সম্পাদনকারী দেশসমূহের মধ্যে পারস্পরিক সমান সুবিধা নিশ্চিত করে এফটিএ করা সোজা কাজ নয়। এফটিএ সম্পন্ন করেছে এমন দেশের অভিজ্ঞতার আলোকে দেখা যায় এফটিএ সুচারুরূপে সম্পন্ন করতে সামগ্রিক অর্থনীতি এবং উৎপাদনশীল ও সেবা খাত অনুযায়ী সুনির্দিষ্ট মূল্যায়ন ও প্রতিবেদন থাকাটা অত্যন্ত প্রয়োজন। আমাদেরকে স্বল্প, মধ্যম এবং দীর্ঘমেয়াদী একটি সমন্বিত জাতীয় রপ্তানি কৌশল প্রণয়ন করা আবশ্যক। শুধুমাত্র তথ্য-উপাত্তের ওপর নির্ভর করে রপ্তানির লক্ষ্যমাত্রা নির্ধারণ করলে হবে না। আমরা অতীতে এমন উচ্চ লক্ষ্যমাত্রা নির্ধারণ করেছিলাম। আমরা পোশাক রপ্তানি থেকে ৫০ বিলিয়ন ডলার আয়ের যে লক্ষ্যমাত্রা নির্ধারণ  করেছিলাম তা থেকে আমরা বর্তমানে বহুদূরে। আর বিশেষকরে অতিমারির কারণে সেই আশা আরো দুরূহ। যাই হোক, উচ্চাশা করা দোষের কিছু নয়। উচ্চাশা ও উচ্চ লক্ষ্যমাত্রা থাকা ভালো যদি ব্যবসায়ী নেতৃবৃন্দ সেই লক্ষ্য অর্জনের একটি সামগ্রিক রূপরেখা প্রণয়ন করতে পারেন। যেখানে সম্ভাব্য চ্যলেঞ্জ মোকাবিলা করার কৌশল প্রণয়ন করা থাকে।  এখানে সময় খুবই গুরুত্বপূর্ণ। যদি আমরা এই কাজ আরও আগে শুরু করতে পারতাম! সরকারকে দেশের ব্যবসায়ীদের চেম্বার যেমন বিজিএমইএ, বিকিএমইএ এর মতো বাণিজ্যিক সংগঠন এবং বিশেষজ্ঞদের সাথে এ বিষয়ে কার্যকর আলোচনা শুরু করতে হবে। তবে কেবল প্রচলিত “সভা” করলে এক্ষেত্রে চলবে না। এ বিষয়ে সবচেয়ে পারদর্শী এবং অভিজ্ঞদের আলোচনার টেবিলে আনতে হবে এবং কীভাবে আমরা এক্ষেত্রে সামনের দিকে অগ্রসর হতে পারি তার সব ধরনের সম্ভাব্য উপায় বের করার কাজটি এখনই শুরু করতে হবে।  মোস্তাফিজ উদ্দিন ডেনিম এক্সপার্ট লিমিটেডের ব্যবস্থাপনা পরিচালক,বাংলাদেশ অ্যাপারেল এক্সচেঞ্জের প্রতিষ্ঠাতা এবং প্রধান নির্বাহী।প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","",""
"1632475012-1052","https://bangla.dhakatribune.com/","মতামত","https://bangla.dhakatribune.com/articles/opinion","এশিয়ায় টুইটার ট্রেন্ডিংয়ে শীর্ষে আইয়ুব...","https://bangla.dhakatribune.com/opinion/2018/10/20/4008","অনেকে জানিয়েছেন, শুক্রবার (১৯ অক্টোবর) সকালে কেন্দ্রীয় শহীদ মিনারে সর্বস্তরের মানুষের শ্রদ্ধা নিবেদন ও বাদ জুম’আ জাতীয় ঈদগাহে আইয়ুব বাচ্চুর নামাজে জানাজার খবর।
বাংলা রক সংগীতের কিংবদন্তি আইয়ুব বাচ্চুকে স্মরণ করে সামাজিক যোগাযোগমাধ্যম অসংখ্য বার্তা ও ছবি শেয়ার দিচ্ছে তাঁর ভক্তরা। সামাজিক যোগাযোগমাধ্যম টুইটারেও তাঁকে নিয়ে অসংখ্য পোস্ট দিচ্ছেন সাধারণ মানুষ। বর্তমানে এশিয়া অঞ্চলে টুইটার ট্রেন্ডিংয়ে শীর্ষে আছেন আইয়ুব বাচ্চু।ঢাকাস্থ মার্কিন দূতাবাসের ভেরিফায়েড টুইটার অ্যাকাউন্টে শোকবার্তায় বলা হয়েছে, ‘কিংবদন্তি বাংলাদেশি পপ শিল্পী আইয়ুব বাচ্চুর অকাল প্রয়াণে আমরা গভীরভাবে শোকাহত। তিনি ছিলেন রক সংগীতশিল্পী ও বাংলাদেশের শীর্ষস্থানীয় গিটারিস্ট। রক ব্যান্ড এলআরবি তারই হাতে গড়া।’আইয়ুব বাচ্চুর ছবির সঙ্গে তার গাওয়া ‘এই রূপালি গিটার ফেলে একদিন চলে যাবো দূরে বহুদূরে, সেদিন চোখে অশ্রু তুমি রেখো গোপন করে’ গানের লাইন জুড়ে দিয়ে পোস্ট করেছেন অনেক ভক্ত ও শুভকাঙ্ক্ষী। বেশিরভাগ টুইটে রয়েছে ‘রেস্ট ইন পিস’ হ্যাশট্যাগ।টুইটার ব্যবহারকারীরা লিখেছেন, ‘বিদায় হে অগ্রপথিক’, ‘কিশোর মনে ভালোবাসা অনুভব করতে শিখেছিলাম তোমার গান শুনতে শুনতে’, ‘কৈশোরটা হয়তো অসম্পূর্ণ থেকে যেত ওনার গান ছাড়া’, ‘জনপদ এখন ঘুমিয়ে পড়েছে, বাতাসে তোমার স্মৃতি।’অনেকে জানিয়েছেন, শুক্রবার (১৯ অক্টোবর) সকালে কেন্দ্রীয় শহীদ মিনারে সর্বস্তরের মানুষের শ্রদ্ধা নিবেদন ও বাদ জুম’আ জাতীয় ঈদগাহে আইয়ুব বাচ্চুর নামাজে জানাজার খবর।গত ১৮ অক্টোবর সকালে মৃত্যুবরণ করেন গায়ক, গীতিকার, সুরকার, সংগীত পরিচালক ও রকস্টার আইয়ুব বাচ্চু। তাঁর মৃত্যুতে বাংলা সংগীত জগতে নেমে এসেছে বিষাদের ছায়া। বাংলাদেশের মতো ভারতেও তাকে ঘিরে চলছে শোক প্রকাশ। আশির দশক থেকে শুরু করে প্রায় তিন যুগ ধরে দুই বাংলার অসংখ্য কিশোর ও তরুণের স্মৃতি বিনির্মাণে জড়িয়ে আছে তার নাম। শনিবার ট্রেন্ডিংয়ে আইয়ুব বাচ্চুর পরে আছে অমতৃসার ট্রেন ট্র্যাজেডি হ্যাশট্যাগ। ভারতের অমৃতসারে ভয়াবহ ট্রেন দুর্ঘটনা সম্পর্কিত খবরে এটি ব্যবহার হয়েছে। একই ঘটনা নিয়ে অমৃতসার ট্রেন অ্যাক্সিডেন্ট হ্যাশট্যাগ রয়েছে ছয় নম্বরে।","8","https://bangla.dhakatribune.com/articles/opinion/page/8"
"1632474861-1030","https://bangla.dhakatribune.com/","মতামত","https://bangla.dhakatribune.com/articles/opinion","মহালয়া: বীরেন্দ্র নাকি উত্তম? ঐতিহ্য...","https://bangla.dhakatribune.com/opinion/2019/09/28/15400","ছবির চিত্রনাট্য এত চমৎকারভাবে সাজানো যে ছবি দেখতে দেখতে পুরো ঘটনার সাথে আপনি জড়িয়ে যাবেন
পরিবর্তন স্বাভাবিক। যুগের সাথে অনেক কিছুই বদলেছে। মানুষ পুরোনোকে ফেলে দিয়ে নতুনের সাথে খাপ খাইয়ে নিয়েছে। কিন্তু কিছু কিছু পুরোনো রয়ে গেছে ঐতিহ্য হয়ে। ঐতিহ্যের চেয়েও বলা ভালো অস্তিত্ব হয়ে। যেটাকে ফেলে দিলে অস্তিত্ব সংকট তৈরি হয়।তাই এরকম কিছু সময় আসে যখন মানুষকে সিদ্ধান্ত নিতে হয় তারা পরিবর্তনের সাথে যাবে নাকি ঐতিহ্যের সাথে থাকবে? বাংলার সনাতন ধর্মাবলম্বীদের অন্যতম ধর্মীয় উৎসব, শারদীয় দূর্গোৎসবের আগমনী শুরু হয় মহালয়ার মাধ্যমে। হিন্দু অধ্যুষিত কলকাতায় ঘটা করে পালিত হয় শারদীয় দূর্গোৎসব।আরও পড়ুন : বিজেপি ও বলিউডএকটা সময় যখন ঘরে ঘরে ফেসবুকতো দূরে থাক টেলিভিশনই ছিল না, তখনো কিন্তু পূজোর আয়োজনের কোনও কমতি ছিলনা। ঘরে ঘরে টিভি ছিল না তো কি হয়েছে, ট্রানজিস্টারতো ছিল। ছিল কলকাতার আকাশবানী। আর মহালয়ার ভোরে সেই আকাশবানীতেই চণ্ডীপাঠ করতেন বীরেন্দ্র কৃষ্ণ ভদ্র। বাঙালির ঘরে ঘরে তিনি পৌঁছে গেছেন তাঁর কণ্ঠ দিয়ে। হয়েছেন রেডিও জগতের সুপারস্টার।সেই বীরেন্দ্র কৃষ্ণ ভদ্রের কণ্ঠকে পরিবর্তন করার উদ্যোগ নেয়া হয় ১৯৭৬ সালে। এর পক্ষে যেসব আমলারা ছিলেন তাদের যুক্তি ছিল, অনেকতো হলো বীরেন্দ্র কৃষ্ণের কণ্ঠ, এবার নতুন কণ্ঠ আসুক।কিন্তু আকাশবানী রেডিওর ‘মহিষাসুরমর্দিনী’ অনুষ্ঠানটি বীরেন্দ্রকৃষ্ণ ভদ্র ছাড়া বাঙালি কল্পনাই করতে পারে না। আর পারবেই বা কীভাবে? সেই ১৯৩১ সাল থেকে চলছে। প্রথমে সরাসরি সম্প্রচার করা হতো স্টুডিও থেকে। পরবর্তীতে রেকর্ড করা অনুষ্ঠান প্রতি বছর পুন:প্রচার করা হয়।আরও পড়ুন : দেবী রিভিউ : মনে রেখে দেবো!ভারতের রেডিও ইতিহাসে সবচেয়ে বেশি সময় ধরে চলা রেডিও অনুষ্ঠান এটি, যার সময় মাত্র দেড় ঘণ্টা। এই আয়োজনের মূল দুই প্রাণ বীরেন্দ্র কৃষ্ণ ভদ্রএবং পঙ্কজ মল্লিক। বীরেন্দ্রকৃষ্ণের কণ্ঠে চণ্ডীপাঠ, আর পঙ্কজ মল্লিকের সঙ্গীতায়োজনে শিল্পীদের পরিবেশনায় অনুষ্ঠানটি বাঙালির হৃদয়ে পুজোর আগমনী বার্তা নিয়ে আসে। ১৯৭৬ সালে ভারতজুড়ে চলছে জরুরি অবস্থা। অল ইন্ডিয়া রেডিও থেকে ঠিক করা হলো চণ্ডীপাঠের আয়োজন একদম নতুন করে করতে হবে, নতুন কণ্ঠ, নতুন শিল্পী, নতুন কম্পোজার, সব নতুন। সে অনুযায়ী শুরু হলো কাজ। কম্পোজিশনের দায়িত্ব পেলেন হেমন্ত মুখার্জি। কিন্তু বীরেন্দ্রকৃষ্ণের জায়গা কে নেবে? তাঁর কণ্ঠের যে আবেদন সেটা আর কার কাছে পাওয়া যাবে? ঠিক হলো মহানায়ক উত্তম কুমার চণ্ডীপাঠ করবেন। শুরু থেকেই উত্তম কুমারের মনে দ্বিধা ছিল। বীরেন্দ্রকৃষ্ণের পাঠের যে মুগ্ধতা সেটা তিনি ছুঁতে পারবেন তো? অল ইন্ডিয়া রেডিও থেকে আনুষ্ঠানিকভাবে বীরেন্দ্রকৃষ্ণ ভদ্রকে কিছুই জানানো হয়নি। কিন্তু রেকর্ডিংয়ের আগে উত্তম কুমার গিয়েছিলেন তাঁর সাথে দেখা করতে। বীরেন্দ্রকৃষ্ণ ভদ্র খুব সহজভাবেই নিয়েছিলেন ব্যপারটা। পরিবর্তনের বিষয়ে তাঁর কোন আক্ষেপ ছিল না।আরও পড়ুন : গ্রিন বুক: মানবিক অনুভূতি ও জীবনবোধের গল্প‘মহিষাসুরমর্দিনী’ থেকে বদলে অনুষ্ঠানের নাম রাখা হলো 'দুর্গা দুর্গতিহারিনী'। চারদিকে খবর ছড়িয়ে পড়লো, রিহার্সাল শেষে অনুষ্ঠান রেকর্ড হলো। ১৯৭৬ সালের মহালয়ায় চণ্ডীপাঠ করলেন উত্তম কুমার। ফলাফলটা কি হলো? মেনে নিলো শ্রোতারা নাকি নতুনকে ছুঁড়ে ফেলে দিয়ে সেই পুরোনোকেই আঁকড়ে ধরে রইলো? এই ঘটনাবলীর উপজীব্য করেই তৈরি হয়েছে ‘মহালয়া’ চলচ্চিত্রটি যেখানে উত্তম কুমারের চরিত্রে অভিনয় করেছেন যীশু সেনগুপ্ত এবং বীরেন্দ্রকৃষ্ণ ভদ্রের চরিত্রে শুভাশীষ মুখার্জি। ছবিটি পরিচালনা করেছেন সেীমিক সেন। ছবির চিত্রনাট্য এত চমৎকারভাবে সাজানো যে ছবি দেখতে দেখতে পুরো ঘটনার সাথে আপনি জড়িয়ে যাবেন। শুভাশীষ মুখার্জি তাঁর মাপা অভিনয় দিয়ে মুগ্ধ করেছেন। তবে যীশু সেনগুপ্তকে ঠিক উত্তম কুমার মনে হয়নি। আসলে বাঙালির মানসপটে যে উত্তম আছেন সেই উত্তম হয়ে ওঠা তো খুব একটা সহজ কাজ নয়, তবে যীশু ভালো করেছেন, বিশেষ করে উত্তম কুমারের বেশ কিছু শরীরী ভঙ্গি তিনি ধরতে পেরেছেন। সব মিলিয়ে যে ঘটনাকে উপজীব্য করে ছবির গল্প সেটা এতটাই নাটকীয় এবং স্পর্শকাতর যে এই ঘটনা নিয়ে এতদিন কেন এরকম ছবি হয়নি সেটাই আশ্চর্য লাগবে!","7","https://bangla.dhakatribune.com/articles/opinion/page/7"
"1632474765-1017","https://bangla.dhakatribune.com/","মতামত","https://bangla.dhakatribune.com/articles/opinion","দিল্লীর বাতাস কেন এত দূষিত?","https://bangla.dhakatribune.com/opinion/2018/11/29/5020","ভৌগলিক অবস্থান এবং দারিদ্র্য সম্মিলিতভাবে ভারতের রাজধানীকে বিশ্বের অন্যতম দূষিত নগরীতে পরিণত করেছে।

যদিও দিল্লী পৃথিবীর সর্বাপেক্ষা দূষিত বায়ুর নগরী নয়; ২০১৮ সালের বৈশ্বিক অবস্থানে সর্বেচ্চ দূষিত বায়ুর নগরীর তালিকায় প্রথম অবস্থানে রয়েছে উত্তর ভারতের অন্য একটি শহর ""কানপুর"", যেখানে ১৪ টি স্থানে সর্বেচ্চ দূষিত বায়ুর আলামত চিহ্নিত হয়েছে। কিন্তু ২৫ মিলিয়ন জনসংখ্যার নগরী দিল্লী অন্যান্য শহরগুলোর তুলনায় আকারে ও জনসংখ্যায় যথেষ্ট বড় হওয়ায় এর দূষিত বায়ু তুলনামূলকভাবে অধিক সংখ্যক মানুষের জনজীবনকে ঝুঁকিপূর্ণ করতে সক্ষম। প্রতি বছর প্রায় ৩০,০০০ দিল্লীবাসী এই বায়ু দূষণের প্রভাবজনিত কারণে অকালে মৃত্যুবরণ করেন; যদিও চিকিৎসা বিজ্ঞানীরা মনে করেন এই হিসাব অতি নগন্য। কেননা আপনি যদি এখানে ক্রমশ বেড়ে চলা ফুসফুস ক্যান্সার, ডায়েবেটিস, অকালজাত শিশুর জন্ম এবং সাম্প্রতিক গবেষণায় প্রাপ্ত অটিজম-এ আক্রান্তের  কথা বিবেচনা করেন; তবে এই দূষণে ক্ষতিগ্রস্থ ও মৃতের সংখ্যা আরো বহুগুণ বেড়ে যাবে। দিল্লীর বাতাসে দৈনিক নিঃসরিত পার্টিকুলেট ম্যাটার (PM2.5) মিহি ধুলোর পরিমাণ বিশ^ স্বাস্থ্য সংস্থা কর্তৃক নির্ধারিত সর্বোচ্চ সহনীয় মাত্রার চেয়েও ৬ গুণ বেশী। শীতকালে এর পরিমাণ আরো বেড়ে যায় এবং দিওয়ালী পরবর্তী সময়ে (বাজি-পটকা ফুটানোর ফলে) এই পরিমাণ প্রায় ৫০ গুণ পর্যন্ত বৃদ্ধি পায়। সাম্প্রতিক গবেষণায় পাওয়া যায় যে, দিল্লীর বাতাসের দূষণের মাত্র যদি বিশ্ব স্বাস্থ্য সংস্থা কর্তৃক নির্ধারিত মাত্রায় নিয়ে আসা যায়; তবে দিল্লীবাসীর গড় আয়ু বর্তমানের তুলনায় ৯ বছর পর্যন্ত বাড়তে পারে।এখন প্রশ্ন হচ্ছে দিল্লীর বাতাস কেন এতো দূষিত?এই প্রশ্নের উত্তর নিহিত রয়েছে দিল্লীর বাতাসের ধোঁয়াশা (ধোঁয়া+কুয়াশা)-র মধ্যে। একটি কারণ হলো দিল্লীর ভৌগোলিক অবস্থান। উর্বর সমতল ভূমিবিশিষ্ট দিল্লীর বায়ু চলাচল ব্যবস্থা হিমালয় পর্বতমালা দ্বারা নিয়ন্ত্রিত এবং বায়ু চলাচল এই পর্বতমালা দ্বারা বাধাগ্রস্থ হয়। গ্রীষ্মকালীন সময়ে ঘনীভূত উত্তাপ ধোঁয়াশাকে বায়ুমন্ডলের উচ্চতর স্তরে পাঠিয়ে দেয় এবং একই সময়ে ভারত মহাসাগর থেকে আসা মৌসুমী বায়ু এই ধোঁয়াশাকে আরো বৃহৎ পরিমণ্ডলে ছড়িয়ে দেয়। শীতকালে সকালের কুঁয়াশা ধুলোকে ঘনীভূত করে মাটির সংস্পর্শে রাখে এবং কদাচিৎ পর্বতমালা থেকে আগত শীতল বায়ুপ্রবাহে এই ধুলো ঘনীভূত অবস্থায় ছড়িয়ে পড়ে। এই ধুলো এবং ধোঁয়া একত্রিত হয়ে বাতাসে ছড়িয়ে পড়ে ধোঁয়াশার সৃষ্টি করে।এই দূষণকারী উপাদানগুলো কোথা হতে আসে?উষ্ণ আবহাওয়ার ফলে সৃষ্ট চিরাচরিত ধুলোবালির পাশাপাশি অসংখ্য নির্মাণাধীন স্থাপনা, লক্ষাধিক নিম্নমানের আস্তরবিশিষ্ট সড়ক, সড়ক নির্মাণে উচ্ছিষ্ট জ্বালানি দ্বারা বিটুমিন পোড়ানো, কয়লা জ্বালানি দ্বারা চালিত তাপবিদ্যুৎ কেন্দ্র, শ্মশান চুল্লি, চাষের জমিতে আগাছা ও খড় পোড়ানো, কারখানা ও জ্বালানি চুল্লিতে সস্তা ও নিম্নমানের জ্বালানি তেলের ব্যবহার, লক্ষাধিক নিম্নমানের যন্ত্রাংশে চালিত যানবাহন এবং এগুলো কর্তৃক ব্যবহৃত নিম্নমানের জ্বালানি তেল,  ডিজেল চালিত লোকোমোটিভ রেল ইঞ্জিন ও জেনারেটর এবং রান্নার কাজে গরুর গোবর ও কাঠের চুল্লি ব্যবহার এখানে বায়ু দূষনের প্রধান কারণ।দারিদ্র্য এই দূষিত পরিমণ্ডলকে আরো ঝুঁকিপূর্ণ করেছে। হেমন্ত পরবর্তী সময়ে গম বা ধান তোলার পরপরই তাৎক্ষণিকভাবে জমিকে ধান চাষের উপযুক্ত করার জন্য ফসলের উচ্ছিষ্ট গোড়া বা শিকড় অপসারণ করার মতো ব্যয়বহুল যন্ত্রপাতি কৃষকের কাছে নেই। তাই এই উচ্ছিষ্ট আগুন দিয়ে পুড়িয়ে ফেলা কৃষকের কাছে সহজসাধ্য এবং এই চর্চা বহুকাল ধরে চলে আসছে। বছর দশেক আগে ভূ-গর্ভস্থ পানির স্তর ভয়াবহভাবে নিচে নেমে যাওয়ায় উত্তর-পশ্চিমাঞ্চলের রাজ্যগুলির ধানচাষীরা বর্ষাকালের আগমন পর্যন্ত ধানচাষ বিলম্বিত করতে বাধ্য হয়েছিলেন। যদিও বর্ষাকালে পানির স্তর স্থিরাবস্থায় এসেছিল কিন্তু তাদের এই বিলম্বে চাষ করার ফলে ফসলের উত্তোলনকাল সামগ্রিকভাবে পিছিয়ে পড়েছিল। এখন ধান উত্তোলনের পর কৃষকেরা যখন উচ্ছিষ্ট আগাছা পোড়ানো শুরু করেন তার আগেই বর্ষা মৌসুম শেষ হয়ে যায়। এই বিপুল পরিমাণ ধোঁয়ার মেঘকে অদৃশ্য করার মতো কোন বায়ুর প্রবাহ ও পর্যাপ্ত বৃষ্টিপাত না থাকায় ধোঁয়াগুলি দক্ষিণ-পূর্বদিকে গিয়ে দিল্লীর আকাশে জড় হয়।সরকারের সিদ্ধান্ত অনেক সময় পরিস্থিতিকে আরো ঝুঁকির দিকে নিয়ে যায়। জ্বালানি  খাতে স্বনির্ভরতা অর্জনের স্বার্থে এতদিন ভারত সরকার ক্রমাগত কয়লা জ্বালানি র বিদ্যুৎকেন্দ্রকে দূষনমুক্ত বিদ্যুৎকেন্দ্রের তুলনায় অগ্রাধিকার দিয়েছে। প্রায় সকল কৃষক ডিজেল চালিত ট্রাক্টর, পাম্প ব্যবহার করেন বিধায় তাদের ভোট অর্জনের জন্য সরকার   ডিজেলের মূল্য পেট্রোলের চেয়ে কম নির্ধারণ করে দিয়েছেন। ফলশ্রুতিতে ভারতের শহরগুলি লক্ষ লক্ষ দুর্গন্ধ সৃষ্টিকারী ডিজেলচালিত যানবাহনে ভরে গেছে এবং বর্তমান সময়ে গাড়ী নির্মাতা ও ক্রেতারা তাদের যানবাহনগুলির ক্ষেত্রে এই সস্তা জ্বালানির দিকে ঝুঁকছেন। বেইজিং শহর তার বাতাসে ধোঁয়াশাকে বিশোধন করতে প্রশংসনীয় অগ্রগতি দেখিয়েছে। বেইজিং এর সাথে দিল্লীর প্রধান বৈসাদৃশ্য হলো এর সরকার পরিচালন ও নেতৃত্ব ব্যবস্থা। শহরটির সরকার ব্যবস্থা নির্বাচন পদ্ধতির কারণে ধীরগতি পেয়েছে এবং একই শহর কেন্দ্রীয় সরকার, রাজ্য সরকার ও স্থানীয় সরকার এই তিনধরনের সরকার ব্যবস্থার আওতায় থাকার ফলে সৃষ্ট ত্রিমুখী ব্যবস্থা নীতিগত সিদ্ধান্ত গ্রহণ ও তা বাস্তবায়নে জটিলতার সৃষ্টি করছে যা শহরের পরিবেশগত উন্নয়নকে ব্যহত করছে।যদিও ইদানিংকালে এখানে উল্লেখযোগ্য কিছু অগ্রগতি অর্জিত হয়েছে। ১৫ বছরের কিছু বেশী সময় ধরে শহরের অধিকাংশ বাস, ট্যাক্সি এবং অটোরিক্সা জ্বালানি  হিসেবে প্রাকৃতিক গ্যাস ব্যবহার করছে। কিছু পরিবেশ দূষণকারী কল-কারখানা এবং কয়লা চালিত প্লান্ট বন্ধ করে দেয়া হয়েছে। এর পাশাপাশি বাসাবাড়িতে কাঠের বা তেলের চুলার পরিবর্তে গ্যাসের চুলার ব্যবহার বৃদ্ধি পেয়েছে। এই বছর কেন্দ্রীয় সরকার কল-কারখানায় ব্যবহৃত দূষণ সৃষ্টিকারী জ্বালানি  আমদানী নিষিদ্ধ করেছে এবং উচ্চ দহন ক্ষমতা বিশিষ্ট অক্টেন-পেট্রোল ও ডিজেল এর ব্যবহার চালু করেছে।  ২০২০ সালের মধ্যে ভারতে বিক্রিত সকল গাড়ী পরিবেশ বান্ধব জ্বালানি  ব্যবহার করবে এই মর্মে সিদ্ধান্ত গৃহীত হয়েছে।  রাজ্য সরকার তার কৃষকদেরকে জমিতে ফসলের উচ্ছিষ্ট পোড়ানো থেকে বিরত রাখার জন্য চেষ্টা করছে। এই মাসে দিল্লীর বাতাসে ধোঁয়াশা ভয়াবহ রকমের গাঢ় হয়ে যাওয়ায় দিল্লীর স্থানীয় সরকার শহরে সকল লরী ট্রাকের প্রবেশ বন্ধ করে দিয়েছে এবং বেশ কিছু নির্মাণ প্রকল্প সাময়িকভাবে বন্ধ করে দিয়েছে।  হয়তো কোন একদিন এই সকল উদ্যোগের সম্মিলিত ফলাফল হিসেবে ভারতের এই রাজধানী শহর আবারো তার নীল আকাশকে ফিরে পাবে। কিন্তু সেটা কবে এই প্রশ্ন রয়েই যায়।
(দি ইকোনমিস্ট পত্রিকা অবলম্বনে)","7","https://bangla.dhakatribune.com/articles/opinion/page/7"
"1632474408-959","https://bangla.dhakatribune.com/","মতামত","https://bangla.dhakatribune.com/articles/opinion","সরাসরি প্রত্যাবাসিত এফওবি মূল্যের ওপর...","https://bangla.dhakatribune.com/opinion/2020/07/25/25644","২০০৩ সাল থেকেই সার্কুলার সমূহের জটিলতা ও অস্পষ্টতাসমূহ নিরসন করার জন্য বাংলাদেশ ব্যাংক ও অর্থ মন্ত্রণালয়ে সুনির্দিষ্ট প্রস্তাবনা সম্বলিত প্রচুর লেখার পরও অজ্ঞাত কারণে তার অধিকাংশসমূহই আজও সমাধান হয়নি
বাংলাদেশের রপ্তানিখাতে নীটওয়্যার ও তৈরি পোশাক শিল্পের অবদান অপরিসীম। এ সেক্টরের প্রতি সরকারেরও সুনজর ও সহানুভূতি বরাবরই ছিল এবং দেশের পোশাক শিল্পের উদ্যোক্তারা সরকারের কাছে এ জন্য কৃতজ্ঞ। ১৯৯৭ সালে আওয়ামী লীগ সরকারই প্রথম এই খাতে নগদ সহায়তা চালু করে। শুরুতে ২৫% নগদ সহায়তা দেওয়ার ফলে ইতোমধ্যেই দেশের রপ্তানিমুখী পোশাক খাতে বিশেষ করে নীটওয়্যারের একটি শক্তিশালী পশ্চাৎ সংযোগ শিল্প গড়ে উঠেছে। এখন দেশেই তৈরি হচ্ছে বিশ্বমানের সূতাসহ আনুষঙ্গিক উপকরণ। কিন্তু বিভিন্ন সময়ে জারিকৃত নগদ সহায়তা সংক্রান্ত সার্কুলারসমূহের অস্পষ্টতা ও সমন্বয়হীনতার কারণে সংশ্লিষ্ট ব্যাংক, অডিট ফার্ম, বাংলাদেশ ব্যাংকের অডিট, স্থানীয় ও রাজস্ব অডিট অধিদপ্তর ইত্যাদি প্রতিষ্ঠান সমূহের সংশ্লিষ্ট ব্যক্তিগণ এ সংক্রান্ত সার্কুলার সমূহ নিজেদের মত করে বিভিন্ন সময়ে বিভিন্ন ধরনের ব্যাখ্যা বা অপব্যাখ্যা প্রদান করায় নানাবিধ জটিলতার সৃষ্টি হয়েছে (এফ ই সার্কুলার-০৯, ২০০১. এফই সার্কুলার-০৭, ২০০৩, এফই সার্কলার-১২, ২০১০ ইত্যাদি)। ২০০৩ সাল থেকেই সার্কুলার সমূহের জটিলতা ও অস্পষ্টতাসমূহ নিরসন করার জন্য বাংলাদেশ ব্যাংক ও অর্থ মন্ত্রণালয়ে সুনির্দিষ্ট প্রস্তাবনা সম্বলিত প্রচুর লেখার পরও অজ্ঞাত কারণে তার অধিকাংশসমূহই আজও সমাধান হয়নি। এফ ই সার্কুলার-০৯, ২০০১ এর ‘ফরম খ’ এর এক ‘স্বীয়’ শব্দ অপসারণ করতেই লেগেছে ১৪ বছর; ২০১৭ সালের ১৮ সেপ্টেম্বর বাংলাদেশ ব্যাংকের দেয়া এফই সার্কুলার ৩৫ এর মাধ্যমে একটি সংশোধনী দিয়ে ‘ফরম খ’ এর ‘স্বীয় উৎপাদিত বস্ত্রমূল্য’ এর ‘স্বীয়’ শব্দটি বাদ দিলেও হেডিং এ রয়ে গিয়েছে ‘কম্পোজিট’ শব্দটি যা নিয়ে বিড়ম্বনার কোন শেষ নেই, তাছাড়া ‘স্বীয়’ শব্দটি বাদ দিলেও সেখানে নতুন করে অযৌক্তিক কিছু শর্ত জুড়ে দিয়ে আরও নতুন বিড়ম্বনা যোগ করা হয়েছে। ফলে নগদ সহায়তা পেতে চরম বিড়ম্বনা ও হয়রানির মাত্রা পূর্বের ন্যায় অব্যাহত রয়েছে রপ্তানিকারকদের এবং অধিকাংশ ক্ষেত্রেই ন্যায্য পাওনা থেকে বঞ্চিত হচ্ছেন; একইভাবে বিড়ম্বনা ও হয়রানির শিকার হচ্ছেন ক্ষুদ্র-মাঝারি শিল্পের প্রণোদনা প্রাপক উদ্যোক্তাগণ। আর সার্কুলারসমূহের এ অস্পষ্টতার সুযোগ নিয়ে অনেক ক্ষেত্রেই দুর্নীতিগ্রস্ত হয়ে পড়ছেন এর সাথে সম্পৃক্ত বিভিন্ন পক্ষ। এতে করে পুরো কারখানার পুঁজি এবং উৎপাদন প্রক্রিয়ার উপর একটি নেতিবাচক প্রভাব পড়ছে। অথচ সরকার বরাবরই দেশের এক বিশাল প্রান্তিক জনগোষ্ঠীর কর্মসংস্থান সম্মৃদ্ধ রপ্তানি শিল্পের প্রধান এ খাতের উত্তরোত্তর রপ্তানি বৃদ্ধির জন্য বিভিন্ন ধরনের নীতিগত সহায়তা দিয়ে আসছেন; নীট ও তৈরি পোশাক শিল্পের অবদানের কথা বিবেচনায় রেখেই এবং দেশীয় পশ্চাৎ সংযোগ শিল্পের বিকাশের স্বার্থে বিগত বহু বছর যাবতই বাজেটে দেশীয় সুতা ব্যবহারের বিপরীতে ৪% হারে (বাস্তবে যা সর্বোচ্চ ৩.২%) বিকল্প নগদ সহায়তাসহ অন্যান্য প্রণোদনা সুবিধা প্রদান অব্যাহত রেখেছেন। কিন্তু সংশ্লিষ্ট স্টেকহোল্ডারদের সাথে কোন প্রকার আলোচনা ছাড়াই ২০১৭ সালের ১৮ সেপ্টেম্বর বাংলাদেশ ব্যাংকের দেয়া এফই সার্কুলার ৩৫ নতুন করে আরও জটিলতা বাড়িয়ে দেয়। যদিও এই সার্কুলার জারির আগে ২০১৬ সালের ২৯ ডিসেম্বর নগদ সহায়তা কেন্দ্রিক সমস্যাগুলো সমাধানের জন্য তৎকালীন অর্থমন্ত্রীর সভাপতিত্বে বৈঠক করেছিলাম আমরা। বৈঠকের মূল উদ্দেশ্যই ছিল তৈরি পোশাক রপ্তানির বিপরীতে সরকার প্রদত্ত নগদ সহায়তা পরিশোধ সংক্রান্ত সার্কুলার সমূহের জটিলতা নিরসন। সে সভায় উপস্থিত ছিলেন তৎকালীন বাণিজ্যমন্ত্রী জনাব তোফায়েল আহমেদ (এমপি), অর্থ ও বাণিজ্য মন্ত্রণালয়ের সিনিয়র সচিব, বাংলাদেশ ব্যাংকের গভর্নর। উক্ত সভায় বিকেএমইএ, বিজিএমইএ, বিটিএমএ ও ইএবি’র পক্ষ থেকে বস্ত্রখাতের নগদ সহায়তা পেতে বিভিন্ন সমস্যা, বিড়ম্বনা ও হয়রানির কথা তুলে ধরা হয় এবং সরাসরি প্রত্যাবাসিত এফওবি রপ্তানি মূল্যের উপর নগদ সহায়তা প্রদানের দাবি জানানো হয়। সবকিছু শুনে মন্ত্রী মহোদয় সার্কুলার সমূহের জটিলতা দূর করে সহজীকরণ করার সিদ্ধান্ত দেন এবং সরাসরি প্রত্যাবাসিত রপ্তানি মূল্যের উপর নগদ সহায়তা প্রদানের সম্ভাব্যতা যাচাই করার নির্দেশনা প্রদান করেন। কিন্তু  বৈঠকের সূত্র ধরে, আমাদের সাথে কোনো প্রকার আলোচনা ছাড়াই গত ১৮ সেপ্টেম্বর ২০১৭ এফই সার্কুলার-৩৫ জারি করা হয় এতে সমস্যাসমূহ সমাধানের পরিবর্তে নতুন করে আরও জটিলতা তৈরি করা হয়েছে। বস্ত্রমূল্য নির্ধারণের সুনির্দিষ্ট কোনো নীতিমালা: বাংলাদেশ ব্যাংকের বৈদেশিক মূদ্রা নীতি বিভাগের এফই সার্কুলার ০৯/২০০১ এ ২য় অনুচ্ছেদের (ক) এ বলা হয়েছে, “তন্তু হইতে সূতা ও পরবর্তী সকল পর্যায়ের উৎপাদন বাংলাদেশে সম্পাদিত হইয়াছে এরূপ রপ্তানীর জন্যই কেবল বিকল্প নগদ সহায়তা সুবিধা প্রযোজ্য থাকিবে।”  কিন্তু বর্তমানে নগদ সহায়তা প্রাপ্যতা নির্ধারনের ক্ষেত্রে হিসাবায়নের পদ্ধতিটি জটিল করে রাখা হয়েছে, যেমন- প্রত্যাবাসিত এফওবি মূল্য (প্রত্যাবাসিত মূল্য - ফ্রেইট চার্জ) এর ৮০ শতাংশ [মূল্য সংযোজনের নূন্যতম মাত্রার (২০) বিয়োজনোত্তর অংক ১০০-২০=৮০] এবং প্রদর্শিত বস্ত্রমূল্য, এ দুটির মধ্যে যেটি কম দাঁড়াবে তার ৪ শতাংশ। আমরা ধরে নেই, এই হিসাবে প্রচলিত নগদ সহায়তা ১০০ এর ৮০% এর ৪ % = সর্বোচ্চ ৩.২% পাওয়ার সুযোগ আছে। কোনো অবস্থাতেই এর বেশি পাওয়ার কোনো সুযোগ নেই। আর এখানে বস্ত্র মূল্য নির্ণয়ের সুনির্দিষ্ট কোনও নীতিমালা বা পদ্ধতি নেই এবং করাও কোনভাবেই সম্ভব নয়। কারণ কাপড়ের বিভিন্ন ধরনের ফ্যাশনেবল ডিজাইন ও গুণগত মানের তারতম্যের কারণে মূল্য নির্ধারণে বিভিন্ন পদ্ধতি বা প্যারামিটার অবলম্বন করতে হয় যা অত্যন্ত টেকনিক্যাল। যেমন বস্ত্র তৈরিতে নিটিং চার্জ ও ডাইং চার্জের কোনও সীমানা নেই। কারণ বিভিন্ন ধরনের ফ্যাশন ও ডিজাইন এবং কাপড়ের গুণগত মানের তারতম্যের কারণে নিটিং চার্জ (প্রতি কেজি ১৫ থেকে ১৭০  টাকা) এবং ডাইং চার্জ (প্রতি কেজি ৫০ থেকে ৩৫০ টাকা পর্যন্ত হতে পারে) বিভিন্ন হয়ে থাকে। যেটা নির্দিষ্ট ওই সেক্টরের টেকনিক্যাল ব্যক্তি ব্যতীত অন্য কারও পক্ষে নির্ধারণ করা সম্ভব নয়। যে কারণে এফই সার্কুলার-৭/২০০৩ এর ধারা-৪ এ নির্ধারিত ওই চালানে ব্যবহৃত বিভিন্ন কাঁচামালের মূল্যের সঠিক তার বিষয়ে স্ব স্ব এসোসিয়েশন কর্তৃক প্রত্যয়নপত্র প্রদানের বিধান থাকলেও তা অডিট ফার্মসমূহ বা অডিট কর্তৃপক্ষ আমলে নিচ্ছে না। আর সেখানেই যতসব জটিলতা। বর্তমানে বিদ্যমান অন্যান্য সকল খাতের নগদ সহায়তা সরাসরি প্রত্যাবাসিত এফওবি মূল্যের উপর দেওয়া হলেও একমাত্র পোশাক খাতেই তা প্রদানের ক্ষেত্রে বস্ত্র মূল্যকে অথবা প্রত্যাবাসিত এফওবি মূল্যের ৮০ শতাংশ (মূল্য সংযোজনের ন্যূনতম মাত্রার বিয়োজনোত্তর অংক) কে আমলে নেওয়া হয়ে থাকে যা নির্ধারণ করা অত্যন্ত জটিল।অন্যদিকে নগদ সহায়তা প্রদানের ক্ষেত্রে অডিট সিস্টেম আরও একটি জটিল বিষয় এবং বিড়ম্বনার অপর নাম। কারণ, অডিট ফার্ম সমূহের (বাংলাদেশ ব্যাংক নিয়োজিত সিএ ফার্ম) অযৌক্তিক ও বিরক্তিকর চরম স্বেচ্ছাচারিতার কারণেই শিল্প মালিকদের নানাভাবে হয়রানি হতে হয় ও সার্টিফিকেট পেতে বিলম্বিত হয় এবং অনেক সময় নগদ সহায়তা প্রাপ্তিতে প্রচুর সমস্যার সম্মুখীন হতে হয়। আবেদনের মাধ্যমে নগদ সহায়তা পেতে ব্যাক টু ব্যাক এলসি’র মাধ্যমে দেশীয় সূতা ও বস্ত্র দ্বারা উৎপাদিত পণ্য রপ্তানির বিপরীতে মূল্য প্রত্যাবাসিত হওয়ার পর প্রচলিত পদ্ধতিতে এবং নির্ধারিত হারে আবেদন করা হয়েছে কিনা শুধু তাই বিবেচ্য, সেক্ষেত্রে অডিটের কোনো প্রয়োজন পড়ে না, কারণ এক্ষেত্রে ব্যাংকের কাছেই এ রপ্তানি সংক্রান্ত প্রয়োজনীয় সব দালিলিক প্রমাণ রক্ষিত আছে, পরবর্তীতে বাংলাদেশ ব্যাংকের এবং স্থানীয় ও রাজস্ব অডিট অধিদপ্তরের অডিটতো রয়েছেই। অথচ অডিটের কারণে নগদ সহায়তার সার্টিফিকেট পেতে কোনো কোনো ক্ষেত্রে ৬ মাস থেকে ১ বছর বা তারও বেশি সময় লেগে যায়। এর পর সার্টিফিকেটসহ এই ক্লেইম বাংলাদেশ ব্যাংকে যাবার পর আরও ৬ থেকে ১২ মাস সময় লেগে যাচ্ছে। আবার নগদ সহায়তার ওপর ৫% হারে উৎসে কর কর্তন করা হচ্ছিল (১ জুলাই ২০২০ থেকে আবার ১০% হয়েছে) যা কোনভাবেই কাম্য নয়, কারণ এটা কোন ইনকাম নয়, এটা একটা ভর্তুকি, ভর্তুকির ওপর কোনভাবেই টেক্স হতে পারেনা। বর্তমানে টিকে থাকার সংগ্রামে লিপ্ত পোশাক খাতের উদ্যোক্তাগণ প্রতি তিন মাস অন্তর এ টাকাটার জন্য প্রহর গুনতে থাকে, আর টাকাটা পাওয়ার পর তা থেকে অনাদায়ী গ্যাস বিদ্যুৎ বিলসহ বিভিন্ন ধরনের দেনা মোটানো হয়ে থাকে কারণ রপ্তানি বিল থেকে প্রাপ্ত অর্থ দিয়ে কোন ভাবেই উৎপাদন খরচের সকল দেনা পরিশোধ করা অসম্ভব। সেখানে কষ্টার্জিত এ টাকার একশ’ টাকা দিয়ে দশ টাকা নিয়ে গেলে তা বড়ই কষ্ট লাগে, আঁতে ঘা লাগে। এমতাবস্থায় নগদ সহায়তা প্রাপ্তির ক্ষেত্রে বাংলাদেশ ব্যাংক কর্তৃক বিভিন্ন সময়ে ইস্যুকৃত সার্কুলারসমূহের শব্দগত জটিলতা ও অস্পষ্টতার অবসান ঘটিয়ে এবং উপরোক্ত সকল জটিলতা নিরসন করে অন্যান্য সকল খাতের মতো এ খাতেও সরাসরি প্রত্যাবাসিত এফওবি মূল্যের উপর নগদ সহায়তা প্রদানের ব্যবস্থা সম্বলিত নতুন একটি মাস্টার সার্কুলার জারি করার যৌক্তিক দাবি জানাচ্ছি এবং অর্থমন্ত্রণালয়ের প্রতি বিনীত অনুরোধ জানাচ্ছি। মোহাম্মদ হাতেম, প্রথম সহ-সভাপতি - বিকেএমইএ এবং সিনিয়র সহ-সভাপতি - ইএবিপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনও ধরনের দায় নেবে না।","4","https://bangla.dhakatribune.com/articles/opinion/page/4"
"1632474866-1031","https://bangla.dhakatribune.com/","মতামত","https://bangla.dhakatribune.com/articles/opinion","রকদেবতার জন্মদিনে...","https://bangla.dhakatribune.com/opinion/2019/10/02/15471","আজ ২ অক্টোবর, জেমসের জন্মদিন। জন্মদিনের শুভেচ্ছা গুরু...
১৯৯৩ সালে ফিলিংস ব্যান্ডের ফটোশুটে মাহফুজ আনাম জেমস ও অন্যান্যরা ছবি সৌজন্যে: ইমতিয়াজ আলম বেগসময়টা ১৯৯৫ কিংবা ৯৬। এখনকার মতো এত রকমের বিনোদন না থাকলেও বিনোদিত হতে সমস্যা হতো না। বিটিভিই ছিল প্রধান বিনোদন মাধ্যম। ততদিনে মনের খোরাক মেটানোর এক বিশাল জগতে প্রবেশ করে ফেলেছি। যদিও তখন আমার জন্য তা ছিল নিষিদ্ধ। ""আউট বই"" - পাঠ্যপুস্তকের বাইরের কোনো সাহিত্যের বইকে এ নামেই ডাকতেন অভিভাবকরা।এরই মধ্যে পরিচয় তাঁর সঙ্গে। হঠাৎ করে পাওয়া একটি অডিও ক্যাসেট নেড়েচেড়ে দেখতে থাকি। ক্যাসেটটার নাম ""নগর বাউল""।সে বছরই মুক্তি পেয়েছিল অ্যালবামটি। ক্যাসেটের কভারে চারজন মানুষের ছবি। মেঝেতে বসা মানুষটিকে সহজেই বাকিদের থেকে আলাদা করে চোখে পড়ে। এখনো স্পষ্ট মনে আছে, কভারের ছবিতে মেঝেতে বসা মানুষটি কালো টি-শার্টের ওপর লাল চেকশার্ট পরেছিলেন। বুনো কোঁকড়ানো ঝাঁকড়া চুল। তাকিয়ে থাকার ভঙ্গিতে “ডোন্ট কেয়ার” ভাবটি স্পষ্ট।বাবার টু-ইন-ওয়ানে ক্যাসেটটি বাজানোর সঙ্গে সঙ্গে বেজে উঠল গীতিকার দেহলভীর লেখা গান, নাগ নাগিনীর খেলা, স্বর্পরাজ্যের খেলা,বিষধর তোলে ফেনা, ছোবলে বিষের জ্বালা....আমি নড়েচড়ে বসলাম। আমার সামনে নতুন আরেকটি দিগন্ত উন্মোচিত হলো। গানের, বিশেষ করে ফিলিংস ব্যান্ডের গানের সঙ্গে পরিচয় হলো এই অ্যালবামের মাধ্যমে।ক্যাসেটের ফিতা টেনে প্রথম থেকে দিলাম, আবার শুনলাম। কি কথা, কি সুর, কি কণ্ঠ! জাদু করে ফেলল। সেই শুরু! ফিতা ক্যাসেটের যুগের সব ফিলিংস, নগর বাউল ও জেমসের একক গানের ক্যাসেট আমার সংগ্রহে ছিল। মা বকতেন, গান বন্ধ কর। বাবার নির্দেশ আরো উদ্ভট, ওই সব গান টু-ইন-ওয়ানে বাজাবি না। এটা নষ্ট হবে। আমি খবর শুনতে পারব না।কৈশোরে যে গানের নেশা মাথায় ঢুকিয়ে দিল ফিলিংস, তা থেকে বেরোতে পারলাম না। কিন্তু এভাবে গানের নেশায় পড়ার কারণ কী? কারণ, ওই একজনই। নগর বাউল অ্যালবামের কভারে লাল চেকশার্ট পরে মেঝেতে বসে থাকা সেই মানুষটি। কারণ, ফারুক মাহফুজ আনাম জেমস। আমার বেড়ে ওঠা নব্বইয়ের ঢাকাতে। নব্বইয়ের দশক ছিল মূলত কনসার্ট ও ব্যান্ড কালচারের জন্য স্বর্ণযুগ। প্রতি সপ্তাহেই কোথাও না কোথাও কনসার্ট লেগেই থাকত। জেমসের পিছু নিতে গিয়েই চেনা হয় ঢাকার আর্মি স্টেডিয়াম, ঢাকা কলেজ, টিএসসি, ধানমণ্ডি উইমেন্স কমপ্লেক্স, কলাবাগান মাঠ, আবাহনী মাঠ। জেমসের কনসার্টের লোভে রাজধানী তাড়িয়ে বেড়ানো সেই দুরন্ত কৈশোর।শহুরে সন্ধ্যার আড্ডা থেকে শুরু করে প্রান্তিক গ্রামীণ হাটেও বাজতে থাকে তার গান।সহজ ভাষায় গানের গল্পগুলো শুনিয়েছেন তিনি আমাদের। কখনো ফাঁসির আসামীর কনডেম সেলে মৃত্যুর দিন গোনার গল্প আবার কখনো একপাশে জমিয়ে রাখা অশ্রু, দীর্ঘশ্বাস আর স্মৃতির হাত থেকে পালিয়ে থাকার গল্প। জেমসের ভরাট গলা শুনেই প্রেমিকেরা তাদের সুন্দরীতমাকে আকাশ বিলিয়ে দেয়, ভার্সিটির হলগুলোর ছাদে কেউবা চিৎকার করে জানান দেয়, “তারায় তারায় রটিয়ে দেবো তুমি আমার”। কিশোর থেকে মধ্যবয়সী সকলকেই কাঁদায় জেমসের দরাজ কন্ঠে ভরা, ”বাবা কতদিন দেখিনা তোমায়”। হারিয়ে যাওয়া মায়ের প্রতি ভালোবাসায় রাতের তারাকে প্রশ্ন করে কেমন আছে তার মা! ১৯৯৩ সালে বাম্বা আয়োজিত কনসার্টে মাহফুজ আনাম জেমস ও সুমন ছবি সৌজন্যে: ইমতিয়াজ আলম বেগলম্বা কোঁকড়ানো চুল নিয়ে গিটার হাতে যেই মানুষটা মঞ্চে উঠেন তখন বুঝতে বাকি থাকেনা বাংলাদেশে পুরোনো থেকে উঠতি যত ব্যান্ড আছে এদের মাঝে জেমস যেন এখনো এক অনন্য উচ্চতায়। জেমস মানেই যেন অন্য গ্রহের কেউ একজন। নগর বাউলের গান আমাদের হাসায়, কাঁদায়, নতুন উদ্যমে বাঁচতে শেখায়। তাই তো এখনো জেমসের জন্মদিনে ঢাকা শহর ছেয়ে যায় গুরুর ছবি আর ব্যানারে।বলিউডে গেলেন জেমস। সেখানেও প্লেব্যাক করে কাঁপিয়ে দিলেন। আন্তর্জাতিক রকস্টারে পরিণত হলেন। কিন্তু তাঁর উদাসী আচরণ, খেয়ালিপনা, আত্মমগ্নতা ঠিক আগের মতই আছে। পত্রিকা, টিভি কোথাও তিনি সরব নন। গান ছাড়া তাঁকে খুঁজে পাওয়া যায় না।টিভিতে এখন লাইভ কনসার্ট হয়। সেখানেও জেমস দেখিয়েছেন তাঁর নিজস্বতা। কখনো অপেরা গায়িকা, কখনো তানপুরা বা কখনো হারমোনিয়ামের সঙ্গে নিজের গানগুলো নতুনভাবে উপস্থাপন করেছেন। কোথায় তাঁর উপস্থিতি বা প্রভাব এতটুকু ম্লান হয়নি।একজন রকস্টার থেকে তরুণ প্রজন্মের কাছে ""গুরু""-তে পরিণত হয়েছেন তিনি। তাঁর পাগল ভক্তরা তাঁকে ভালোবেসে ডাকেন,‘গুরু জেমস’। জেমসের এই আকাশচুম্বী জনপ্রিয়তা আজকের মিডিয়া বা ব্র্যান্ড প্রমোশনের মতো আরোপিত ছিল না। তাঁর সঙ্গে ভক্তদের যোগাযোগ ছিল সরাসরি, যার মাধ্যম ছিল শুধু গান।আজ ২ অক্টোবর, জেমসের জন্মদিন। জন্মদিনের শুভেচ্ছা গুরু। তাঁর গান দিয়েই ভালোবাসা জানাচ্ছি তারুণ্যের এই রকদেবতার প্রতি -বাগান উজাড় করে,নিঃসঙ্গ একটি ফুল...আজো জেগো আছে একা,শুধু তোমার জন্য......","7","https://bangla.dhakatribune.com/articles/opinion/page/7"
"1632474419-961","https://bangla.dhakatribune.com/","মতামত","https://bangla.dhakatribune.com/articles/opinion","শেখ পরশ: নতুন প্রজন্মের প্রশ্ন তোলা...","https://bangla.dhakatribune.com/politics/2020/08/13/26329","১৯৭৫ এর ১৫ আগস্টের নির্মম হত্যাকাণ্ডে একইসঙ্গে বাবা-মাকে হারান যুবলীগের চেয়ারম্যান শেখ ফজলে শামস পরশ। জাতির পিতা বঙ্গবন্ধু শেখ মুজিবুর রহমানের ভাগ্নে মুক্তিযুদ্ধের অন্যতম সংগঠক, যুবলীগের প্রতিষ্ঠাতা শেখ ফজলুল হক মণি এবং বঙ্গবন্ধুর ভাগ্নি আরজু মণির জ্যেষ্ঠ পুত্র শেখ পরশ। ঢাকা দক্ষিণ সিটি করপোরেশনের মেয়র শেখ ফজলে নূর তাপসের বড় ভাই তিনি। ১৫ আগস্টের হত্যাকাণ্ডে বঙ্গবন্ধুসহ নিজের বাবা-মা এবং পরিবারের অনেককে হারালেও প্রাণে বেঁচে যান দুই ভাই শেখ পরশ ও শেখ তাপস। একরাতের মধ্যে নিজের বাবা-মা, দাদা-নানাসহ পরিবারের অনেক স্বজনকে হারিয়ে একটা দীর্ঘসময় রাজনীতিবিমুখ ছিলেন শিক্ষকতা পেশায় মনোযোগী শেখ পরশ। সম্প্রতি রাজনীতিতে যোগ দেওয়া পরশ মনে করেন, এখন সময় এসেছে প্রশ্ন তোলার; ১৫ আগস্টের হত্যাকাণ্ডের সুবিধাভোগী কারা? কারাই বা এই নির্মম হত্যাকাণ্ডের মাস্টারমাইন্ড ছিলেন?ঢাকা ট্রিবিউনের আলী আসিফ শাওনের সঙ্গে দীর্ঘ এক সাক্ষাৎকারে এসব নানা বিষয় নিয়ে কথা বলেছেন তিনি
ঢাকা ট্রিবিউন: ১৯৭৫ এর ১৫ আগস্ট ভোরে আপনি কি দেখেছিলেন? ওই সময়ের কথা কতটুকু মনে পড়ে আপনার?শেখ পরশ: আমার বয়স তখন পাঁচ বছর। খুব বেশি স্মৃতি আমার নেই। তাছাড়া ১৫ আগস্ট নিয়ে বলাটাও খুবই কঠিন। আমি কোনো সময় এ ব্যাপারে তেমন কিছু বলিওনি। কারণ, এটা আমার খুবই ব্যক্তিগত অনুভূতির জায়গা। যতদূর মনে পড়ে, বাইরে তখনো অন্ধকার, অনেক ভোর, সূর্য ওঠেনি। আমাদের ঘুম ভাঙে প্রচণ্ড ভাংচুরের শব্দে। জানালা দিয়ে ঝড়-বৃষ্টির মতো বন্দুকের গুলি ঢুকছিল রুমে। আমি ঘুম থেকে উঠে দেখি বিছানা খালি। শুধু আমরা দু’ভাই। পাশে আর কেউ ছিল না। আমার বয়স তখন পাঁচ, আমার ভাই ঢাকা দক্ষিণ সিটি করপোরেশনের মেয়র শেখ ফজলে নূর তাপসের বয়স তখন চার বছর। গোলাগুলি-ভাংচুরের আওয়াজে আমরা ভয়ে কান্না শুরু করি। রুম থেকে বেরিয়ে দুই ভাই সিড়ির ঘরে গিয়ে দেখি বাবা-মার রক্তাক্ত শরীর মাটিতে পড়ে আছে। চারিদিকে অনেক হৈ চৈ, আওয়াজ...! আমার দাদী পাগলের মতো আচরণ করছেন, প্রলাপ বকছেন, দেয়ালে মাথা ঠুকছেন।দাদীর এমন প্রলাপের মাঝে দেখি মার পা দু'টো বাবার বুকের ওপরে। মা বেশি রক্তাক্ত ছিল। বাবার শরীরে অত বেশি ক্ষতচিহ্ন নেই, শুধু গলায় কণ্ঠমণির কাছে একটুখানি জায়গায় চামড়া ছেলা। কিন্তু বাবাকে দেখে মনে হচ্ছে না কোনো কষ্ট বা কোনো কিছু। মনে হচ্ছিল তিনি শান্তিতে ঘুমাচ্ছেন। বিভোর ঘুম।দেখলাম আমার বড় চাচা শেখ ফজলুল করিম সেলিম ও বড় চাচী আমার মায়ের সাথে কথা বলার চেষ্টা করছেন। মা পানি চাইছিল, বাঁচার চেষ্টা করছিল, আমাদের কথা বলছিল। মা বলেছিলেন, “আমার পরশ-তাপসের কি হবে? ফাতু, তুমি আমার পরশ-তাপসকে দেখো”। ফাতু হচ্ছে আমার বড় চাচীর নাম। আর সেলিম চাচাকে বলছিল যে, আমাকে বাঁচাও আমাকে বাঁচাও। এই রকমই তছনছ অবস্থা চারিদিকে। হট্টগোল, প্রচণ্ড কান্নাকাটির আওয়াজ। সবাই একেবারে হতভম্ব শুধু না, বিপর্যস্ত।এই অবস্থায় গোলাগুলি আরও বাড়তে থাকে। চাচী আমাদের দু’ভাইকে নিয়ে ড্রেসিং রুমের মাটিতে শুইয়ে রাখে। মাটিতে শুইয়ে রাখার কারণও বুঝি নাই তখনো, পরে আমরা বড় হওয়ার পর বুঝলাম মাটিতে শুইয়ে রাখলে গায়ে গুলি লাগে না, ওপর দিয়ে চলে যায়।আমাদের বাসাটা ছিল ধানমন্ডি ১৩ নম্বর লেকের পাড়ে। যেখানে এখন মেডিনোভা ডায়াগনস্টিক সেন্টার। ওই বাসা থেকে তারপর আমরা পালাই। আমরা দু’ভাই, চাচী, দাদী, আমার ছোট ফুপু, আমরা ওইভাবেই বাসা থেকে বের হয়ে যাই। আমাদের গলির শেষের দিকে একটা বাসা ছিল, সম্ভবত কোনো রাষ্ট্রদূতের বাসা অথবা অফিস ছিল ওটা। ওখানেই আমরা আশ্রয় নিই, কয়েক ঘণ্টা ছিলাম। ওখান থেকেই দেখতে পাই, আমাদের বাসার ভেতরে আর্মি ঢুকছে। লুটতরাজ করছে, ভাংচুর করছে, বিভিন্ন জিনিসপত্র নিয়ে যাচ্ছে। পরে শুনি, ওই ভোরে বাবাকে মারুফ কাকা (শেখ ফজলুর রহমান মারুফ) আর মাকে সেলিম কাকা আরেকটা গাড়িতে করে হাসপাতালে নিয়ে যান। ওটাই ছিল বাবা-মার সাথে শেষ দেখা।ঢাকা ট্রিবিউন: তখন সময়টা আনুমানিক কয়টা বাজে?শেখ পরশ: আমাদের বাসায় হামলা হয় আনুমানিক সাড়ে চারটা, পাঁচটার দিকে। আমরা বাসা ছেড়ে পাশের বাসায় আশ্রয় নিই সাড়ে পাঁচটার দিকে। সে কারণে সূর্য তখনো ওঠে নাই মনে হয়।ঢাকা ট্রিবিউন: ওই ভোরে স্মৃতি নিশ্চয়ই এখনো আপনাদের তাড়া করে?শেখ পরশ: আমাদের বয়সী বাচ্চাদের তখন বাবা-মার হাত ধরে, কোলে চড়ে স্কুলে যাওয়া কথা। ওই জিনিসগুলো তো আমাদের হয়নি। যদিও চাচা-চাচী, আত্মীয়-স্বজনদের অনেক ভালবাসা পেয়েছি কিন্তু ওই পার্টিকুলার জিনিসটা পাইনি। ছোটবেলার একটা স্মৃতি বলি। আমি তখন উদয়ন বিদ্যালয়ে পড়ি। আমাদেরকে বলা হয়েছিল একটা রচনা লিখতে মাকে নিয়ে। আমার পেন্সিল থেমে গিয়েছিল। আমি মা নিয়ে কি লিখবো? মা নিয়ে লেখা মানেই তো একটা কষ্টের অভিজ্ঞতা। ছোটবেলায় আমি মায়ের ন্যাওটা ছিলাম, পিছুই ছাড়তাম না। তাই মাকে নিয়ে রচনা আমি লিখতে পারি নাই। উদয়ন স্কুলের প্রিন্সিপাল মিসেস মমতাজ হোসেনের ক্লাস ছিল।১৫ আগস্টের হত্যকাণ্ডের পর বলতে গেলে আমাদের স্বাভাবিকতাটা আর ছিল না। আমরা আসলে ওই সময় বুঝে উঠতে পারতাম না, কার জন্য শোক করবো। তিনটা বাসায় একসাথে হত্যাযজ্ঞ চলেছে। আমার নানার বাসায় আরিফ সেরনিয়াবাত নামে এক মামা মারা যান, তার বয়স ছিল ১০ বছর। শেখ রাসেল কাকার বন্ধু ছিলেন। বেবি খালা মারা যান, তারও বয়স ১৪-১৫ হবে। কার জন্য কাঁদবো এটা একটা বিষয় হয়ে দাঁড়িয়েছিল তখন। এতগুলো কাছের মানুষ যখন এক নিমিষে শেষ হয়ে যায়, সেটা তো একটা বিশাল ক্ষত।এই হত্যাকাণ্ডের দ্বারা আমি আক্রান্ত ছিলাম অনেক দিন ধরে। আপানারা জানেন, আমি অনেকদিন রাজনীতি থেকে দূরে ছিলাম। আমার মধ্যে রাজনীতি নিয়ে এক ধরনের অনীহা কাজ করতো। আমি মনে করতাম, যে দেশে বঙ্গবন্ধু দাদার মতো একজন রাজনীতিবিদ, যিনি সারাজীবন শুধু ত্যাগই করে গেছেন এদেশের মানুষের অধিকার আদায়ের জন্য। উনি যখন পারেন নাই, আমি এদেশে কী রাজনীতি করব? কী দেব মানুষকে? আর কী-ই বা দেওয়ার আছে? আমার নানাও অনেক সৎ রাজনীতিবিদ ছিলেন বরিশালের আব্দুর রব সেরনিয়াবাত সাহেব। উনি তিনটি মন্ত্রণালয়ের মন্ত্রী ছিলেন, কৃষক লীগের প্রতিষ্ঠাতা ছিলেন। আমার বাবাকে তো সবাই জানেন। এই তিনজনের মতো ব্যক্তিত্ব যখন রাজনীতি করে এদেশকে স্বাধীন করে যাওয়ার পরও এই নির্মম পরিণতি ভোগ করেছেন! পরিবারের সদস্যসহ, নারী-শিশু, বাচ্চাসহ সকলকে উৎখাত করে দেওয়া হয়েছে এই পৃথিবীর বুক থেকে তখন রাজনীতির ব্যাপারে একট অনীহা চলে আসে আমার। এই অনুভূতির কারণে আমি রাজনীতি থেকে অনেক দূরে ছিলাম।কিন্তু পরবর্তীতে বঙ্গবন্ধুকন্যা প্রধানমন্ত্রীর দেশপ্রেম, ডিটারমিনেশন দেখে আমি অবাক হতাম। উনি কিভাবে দেশকে এত ভালোবাসেন। উনিও তো সব হারিয়েছেন। বঙ্গবন্ধু শেখ মুজিবুর রহমানের বড় সন্তান তিনি। উনি তো সব দেখছেন। বঙ্গবন্ধু দাদার সকল কষ্টের ভাগীদার উনি। বাবাকে তো উনিও পাননি, তার স্কুলে যাবার সময় তার বাবাও তো জেলে ছিল। ওটা দেখে আমি বোঝার চেষ্টা করতাম, উনি কিভাবে পারেন! পরে আমি যেটা বুঝলাম, দেশকে ভালবাসলে ব্যক্তিগত অনুভূতির ঊর্ধ্বে উঠে অনেক কিছু করা যায়। যে দেশকে আমার দাদা, নানা, বাবা এতটা ভালবেসেছেন তাদের সেই ভালবাসার অমর্যাদা আমি করতে পারি না। শুধু তাই নয়, সর্বশেষ দশ বছরে বাংলাদেশকে উন্নত দেশে রূপান্তরের লক্ষ্যে প্রধানমন্ত্রী শেখ হাসিনার সংগ্রাম দেখে আমার মধ্যে একটা অনুভূতি জেগে ওঠে। বুঝতে পারি, ব্যক্তিগত আঘাত, ব্যক্তিগত ক্ষত এগুলোর ঊর্ধ্বে ওঠা সম্ভব। মূলত এ কারণেই পরবর্তীতে আমার মানসিক অবস্থান বদলে আমি রাজনীতিতে আসি।ঢাকা ট্রিবিউন: '৭৫ পরবর্তী বাংলাদেশের রাজনৈতিক পরিবেশকে আপনি কিভাবে মূল্যায়ন করেন?শেখ পরশ: '৭৫ এর পর এদেশের মানুষ এক ধরনের কিংকর্তব্যবিমূঢ়, হতভম্ব অবস্থার মধ্যে পড়েছিল, জননেত্রী শেখ হাসিনা দেশে আসার পর অধিকাংশ মানুষ আবার সুসংগঠিত হওয়ার একটা সুযোগ পায়। শেখ হাসিনা কিন্তু একটা বধ্যভূমিতে ফিরে এসেছিলেন। তার ফিরে আসাটা অনেক কঠিন ছিল। দেশে ফিরে এসে বঙ্গবন্ধুর স্বপ্ন বাস্তবায়নের লড়াইতেই উনি নিজেকে আত্মনিয়োগ করেন। বঙ্গবন্ধু হত্যার প্রতিশোধ এবং বঙ্গবন্ধুর স্বপ্ন বাস্তবায়ন এটাই ছিল উনার লক্ষ্য। বাংলাদেশ যদি মাথা উঁচু করে দাঁড়াতে না পারে তাহলে বঙ্গবন্ধুর ২৫ বছরের সংগ্রাম ভুলুণ্ঠিত হয়ে যায়। কারণ বাংলাদেশ সফল না হয়ে যদি পাকিস্তান বা অন্যদেশের মতো রাষ্ট্রে পরিণত হয় তাহলে মুক্তিযুদ্ধটাই অর্থহীন হয়ে যায়। এই জিনিসগুলো ঠিক করার জন্যই বঙ্গবন্ধুকন্যা শেখ হাসিনার ৪০ বছরের সংগ্রাম। সারাবিশ্ব কোনোদিন যেন বলতে না পারে, বাংলাদেশ একট ব্যর্থ রাষ্ট্র, এটা বাস্তবায়নই উনার স্বপ্ন।'৭৫ এর পর যারাই আওয়ামী লীগের পক্ষে কথা বলার চেষ্টা করেছে তাদেরকে নির্যাতন, জেল, জুলুম করা হয়েছে, মেরে ফেলা হয়েছে শত শত মানুষকে। আমি মনে করি, নতুন প্রজন্মের একটা প্রশ্ন তোলা উচিত; কারা '৭৫ এর সুবিধাভোগী? এই হত্যাকাণ্ডে উপকৃত হয়েছে কারা? হুট করে একজন চাকরিজীবী দেশ শাসন করার লোভ-লালসা কিভাবে পেয়েছে? রাতের অন্ধকারে কিভাবে একজন চাকরিজীবি ক্ষমতা দখল করে, ক্যু করে নেতা হয়ে গেল?এমন রাজনীতিবিদ হলো যে, নিজেকে বঙ্গবন্ধুর সমতুল্য বানানোর একটা প্রচেষ্টা শুরু হলো। স্বাধীনতার ঘোষণা নিয়ে বিতর্ক তুলে বঙ্গবন্ধুর সমকক্ষ হওয়ার জন্য উঠে পড়ে লাগলো কারা? এই প্রশ্নটাই আসা দরকার। শুধু ক্ষমতা দখল না খুনীদেরকে পুর্নবাসন করে পদ-পদবি দিলো। সবচেয়ে ভয়ংকর যে কাজটি তারা করেছে, আমাদের ইতিহাসের বিকৃতি। মিথ্যার ওপর একটা দেশ কিভাবে পরিচালিত হতে পারে এর উদাহরণ আমরা দেখেছি '৭৫ পরবর্তী সময়ে।প্রধানমন্ত্রী শেখ হাসিনা আবার নতুন প্রজন্মকে দেশের আসল ইতিহাস ফিরিয়ে দিয়েছেন। বঙ্গবন্ধুর বিপক্ষে লেখা পাকিস্তান প্রশাসনের “সিক্রেট ডকুমেন্টস” উনি ছাপিয়ে দিয়েছেন যাতে মানুষ বুঝতে পারে, এই দেশের মানুষের জন্য বঙ্গবন্ধু কবে থেকে সংগ্রাম করছেন। বঙ্গবন্ধুর ভাষা আন্দোলনের কথা তো কেউ বলতেনই না। আওয়ামী ঘরানার লেখকরাও ষাটের দশকের ছয়দফা থেকে বঙ্গবন্ধুকে প্রতিষ্ঠিত করার চেষ্টা করেছেন। বঙ্গবন্ধু যে পঞ্চাশের দশক থেকে সংগ্রাম করেছেন, এটা মিথ্যাচারে চাপা দেওয়া হয়েছিল। এই হত্যাকাণ্ডের মাস্টারমাইন্ড কারা? শুধু কি খন্দকার মোশতাক? মোশতাকের সাথে কারা ছিল এই প্রশ্নগুলোও আসা উচিত বলে আমি মনে করি।ঢাকা ট্রিবিউন: ৭৫ এর হত্যাকাণ্ডের মাস্টারমাইন্ডের বিষয়ে আপনার বক্তব্য কী?শেখ পরশ: ৩৫ বছর সময় লেগেছে বঙ্গবন্ধু হত্যাকাণ্ডের বিচার করতে। এটা অনেক কঠিন কাজ ছিল। এই হত্যাকাণ্ডের ইতিহাস জানার অধিকার রয়েছে পরবর্তী প্রজন্মের। আমি বলব এটা শুধু সরকারের কাজ না, এটা একটা সচেতনতা সৃষ্টির কাজ। আমাদের বিরোধী পক্ষের বন্ধুরা কেবল মোশতাকের নাম বলেই বিষয়টাকে সাধারণীকরণ করার চেষ্টা করে। কিন্তু এটাও তো সত্যি সবখানেই মোশতাকের মতো মানুষ থাকে। এটা নিয়ে রাজনীতি করার কিছু নেই। ষড়যন্ত্রকারীদের মধ্যে শুধু রাজনৈতিক ব্যক্তিরাই ছিল না, আইন-শৃঙ্খলা বাহিনীর লোকেরা ছিল, সশস্ত্র বাহিনীর মানুষ ছিল, বিদেশি শক্তিও ছিল। এরকম অনেক কিছুই থাকতে পারে। পুরো বিষয়টা নিয়ে গবেষণা করা দরকার।ঢাকা ট্রিবিউন: প্রধানমন্ত্রী শেখ হাসিনার নেতৃত্বাধীন বাংলাদেশের বর্তমান রাজনৈতিক পবিবেশকে আপনি কিভাবে দেখেন?শেখ পরশ: বঙ্গবন্ধুকন্যাকে বিভিন্ন সময় মেরে ফেলার চেষ্টা করা হয়েছে। ২১ আগস্ট তার ওপর গ্রেনেড হামলা করা হয়েছে। প্রশ্ন হচ্ছে কেন শেখ হাসিনাকে মেরে ফেলার চেষ্টা করা হয়েছে? আমি যেটা শুরুতেই বলেছি, বাংলাদেশকে ব্যর্থ রাষ্ট্রে পরিণত করার জন্য শেখ হাসিনাকে বারবার হত্যাচেষ্টা চালানো হয়েছে। সকল হত্যাচেষ্টাকে ব্যর্থ করে দিয়ে শেখ হাসিনা ইতোমধ্যে আমাদেরকে মধ্যম আয়ের দেশ দিয়েছেন। প্রাথমিক শিক্ষা অবৈতনিক করেছেন, নারীর ক্ষমতায়নে দৃষ্টান্ত স্থাপন করেছেন, জ্বালানির সক্ষমতা দিয়েছেন, নিজস্ব অর্থায়নে পদ্মা সেতু নির্মাণ করছেন, ঢাকা-চট্টগ্রাম চার লেনের রাস্তা নির্মাণ, বঙ্গবন্ধু স্যাটেলাইট উৎক্ষেপণ, ২৫ মিলিয়ন মানুষকে দারিদ্রসীমা থেকে উত্তরণ করিয়েছেন। ব্যাবসা-বাণিজ্য, সামাজিক নিরাপত্তাসহ সকল সেক্টরে বঙ্গবন্ধুকন্যা গুরুত্বপূর্ণ ভূমিকা রেখেছেন। আমার ছোটবেলায় বেগম রোকেয়া পড়েছি, বঙ্গবন্ধুকন্যা বলতে গেলে সারাবিশ্বের বেগম রোকেয়া।  ঢাকা ট্রিবিউন: আওয়ামী লীগের যুব সংগঠন, আওয়ামী যুবলীগের চেয়ারম্যান হিসেবে সামনের দিনে দেশের যুব সম্প্রদায়ের জন্য কি চ্যালেঞ্জ আছে বলে আপনি মনে করেন এবং বাংলাদেশের ইতিহাস থেকে যুবকদের কোন শিক্ষাটা নেওয়া উচিত?শেখ পরশ: সামনের দিনে বৈশ্বিক একটা ধাক্কা আসতে পারে। সে বিষয়ে আমাদের তৈরি থাকতে হবে। শুধু চাকরির প্রতি নির্ভরশীল হলে চলবে না। আমাদের প্রধানমন্ত্রীর উপদেষ্টা সজীব ওয়াজেদ জয়ও এটা বলেছেন। নিজস্ব দক্ষতা বাড়াতে হবে তরুণ-যুবকদের। উদ্যোক্তা হওয়ার চেষ্টা করতে হবে। কিভাবে নিজের সাথে দেশের উন্নতি করা যায় সেটা ভাবতে হবে। অনেক মানুষ রেমিটেন্স পাঠিয়েছে আবার অনেক মানুষ বিদেশে চাকরি হারাতে পারে। চাকরি চলে গেলেই যে আর কোনো উপায় নাই এটা ভাবলে হবে না। নিজস্ব মেধা-দক্ষতা কাজে লাগানো শিখতে হবে। যুবলীগ এক্ষেত্রে সাংগঠনিকভাবে সহায়তা করবে যুবকদেরকে।বাংলাদেশের অতীত থেকে নতুন প্রজন্ম দেশপ্রেম শিখতে পারে। মুজিববাদের আদর্শকে বুকে ধারণ করতে হবে। তরুণদেরকে অবশ্যই দুর্নীতি পরিহার করতে হবে। দুর্নীতিগ্রস্থ মানসিকতা নিয়ে সামনে আগানো যাবে না। আমি যেহেতু শিক্ষকতা করি, তরুণদের অনেকে দেখি শর্টকাট চায়। তরুণদেরকে শর্টকার্ট সফলতা খুঁজলে হবে না। কঠোর পরিশ্রম ছাড়া সফলতা আসে না। ব্যক্তিস্বার্থেও চেয়ে দেশের স্বার্থকে প্রাধান্য দিতে শিখতে হবে।ঢাকা ট্রিবিউন: বঙ্গবন্ধুর সঙ্গে আপনার কোনো একটা স্মৃতির কথা যদি বলতেন...শেখ পরশ: ছোটবেলায় দুই চোখের মাঝখানে নাকের গোড়ায় কেটে যায় আমার। তারপর হাসপাতালে নিয়ে যাওয়া হয়। আমার জ্ঞান যখন ফেরে তখন দেখি রুমের মধ্যে আমার কেবিনের সামনে মুজিবকোট পড়া বেশ কয়েকজন মানুষ। পরে আমি দাদীদের কাছে শুনি, বঙ্গবন্ধু দাদা ক্যাবিনেট মিটিং থেকে আমাকে দেখতে এসেছিলেন। উনি শিশুদের অনেক ভালবাসতেন। এটা উনার মহানুভবতা। মনের দিক দিয়ে উনি অনেক নরম মানুষ ছিলেন। আমি উনার ভাগ্নের ছেলে, আমার মতো একটা শিশুকে দেখতে ক্যাবিনেট মিটিং থেকে হাসপাতালে আসা; উনার মহানুভবতার স্বাক্ষ্যই বহন করে। আর উনার স্ত্রী ফজিলাতুন্নেসা মুজিব, যাকে আমি “আপন দাদী” বলে ডাকতাম; উনি আমাকে ভীষণ আদর করতেন। উনার সাথে আমার খুবই অন্তরঙ্গ কিছু স্মৃতি আছে। আমি তাদেরকে মিস করি, যদি আরও বেশিদিন পেতাম উনাদেরকে, তাহলে হয়তো আরও অনেক কিছু শিখতে পারতাম তাদের কাছ থেকে। দেশবাসীর সাথে সাথে আমরা পরিবারের সদস্যরাও বঞ্চিত হয়েছি উনাদের সান্নিধ্য থেকে।","4","https://bangla.dhakatribune.com/articles/opinion/page/4"
"1632474785-1020","https://bangla.dhakatribune.com/","মতামত","https://bangla.dhakatribune.com/articles/opinion","আপনি-আমি, হিরো আলম এবং আন্না হাজারে...","https://bangla.dhakatribune.com/opinion/2019/04/02/9426","এখনকার মানুষের আগ্রহ হিরো আলম বা সেফু দা’কে নিয়ে
একটা সময়ে এদেশের মানুষ ঈশ্বরচন্দ্র বিদ্যাসাগর বা বেগম রোকেয়া সাখাওয়াতকে নিয়ে আলোচনা করতো। চায়ের টেবিলে ঝড় উঠত নজরুলের কবিতা নিয়ে , পাড়ার আড্ডায় বিতর্ক সৃষ্টি হত আহমেদ ছফার কোন লেখাকে ঘিরে। তখনকার সময়ে রাজা রামমোহন রায় কিংবা সৈয়দ আমির আলীর মত সমাজ সংস্কারকরা ছিলেন সুপরিচিত এবং মানুষের আলোচনার কেন্দ্র বিন্দুতে। বর্তমান সময়ে আমরা ‘সেলিব্রেটি’ বলতে যাদের বুঝিয়ে থাকি, তখনকার ‘সেলিব্রেটি’ ছিলেন তারাই।সময় বদলেছে। এখনকার মানুষের আগ্রহ হিরো আলম বা সেফু দা’কে নিয়ে। পিপিলিকা সার্চ ইঞ্জিনের তথ্যমতে ইন্টারনেটে হিরো আলমকে নিয়ে আলোচনা হয়েছে কমপক্ষে ৫৭৬,৩৩০ বার। হিরো আলম এখন মানুষের আলোচনার কেন্দ্র বিন্দুতে।হিরো আলমকে নিয়ে অনেক বিতর্ক রয়েছে। সেইসব বিতর্কে হিরো আলমের পক্ষে যেমন অনেকে রয়েছে তেমনি বিপক্ষেও আছে অনেকে। একজন স্বাধীন নাগরিক হিসাবে হিরো আলম অনেক কিছুই করতে পারেন, সেই অধিকার তার রয়েছে। আর হিরো আলমের কর্মকাণ্ডকে সমর্থন করা অথবা হিরো আলমকে নিয়ে নিন্দায় মেতে উঠার স্বাধীনতাও আপনার-আমার রয়েছে, তবে প্রশ্ন হচ্ছে হিরো আলম কি অনুসরন করার মত কেউ? অর্থাৎ তার কর্মকাণ্ড অনুসরন করে কেউ কি সুপথগামী হতে পারে অথবা সামাজিক অবক্ষয় থেকে উত্তরন পাওয়া যায়?   হিরো আলম বিতর্কে অনেকেই মনে করেন হিরো আলমের কর্মকাণ্ড তরুন সমাজকে সুপথের দিশা না দিলেও অশ্লীলতা আর সামাজিক অবক্ষয় ঠিকই ছড়াচ্ছে। ইন্টারনেটের এই যুগে সুপরিচিত হয়ে উঠা কঠিন কিছু নয়। হিরো আলম বা সেফু দা’র মত অনেকের ভিডিও এখন মুহূর্তেই ভাইরাল হয়ে উঠে। সমাজ মেতে উঠে সেই ভাইরাল হওয়া কনটেন্ট নিয়ে, আর তারা হয়ে যান সুপরিচিত মুখ , সেলিব্রেটি !সুপরিচিত মানেই কি সুপথগামী ? সুপরিচিত মানেই কি অনুসরণযোগ্য ? এডলফ হিটলার অথবা মীর জাফর আলী খাঁ’র মত মানুষেরাও কিন্তু সুপরিচিত ! তাদের সুপরিচিতি ইতিহাসের পাতায় যত্ন করে লেখা আছে।হিরো আলমের প্রসঙ্গ আসলেই যার কথা সবথেকে বেশী মনে পরে, তিনি আমাদের পাশের দেশেরই নাগরিক। তিনি ভারতের সমাজ সংস্কারক আন্না হাজারে। তিনিও হিরো আলমের মতই জন্মগ্রহণ করেছিলেন প্রত্যন্ত গ্রামের এক দরিদ্র পরিবারে। ভারত সরকারের পদ্মশ্রী ও পদ্মভূষণ উপধি পাওয়া এই জীবন্ত কিংবদন্তী একজন সুপরিচিত মানুষ, সেলিব্রেটিও বটে। ভারতের মানুষেরা তাকে নিয়ে আলোচনায় মেতে উঠেন।ভারতের তরুণদের কাছে তিনি জীবন্ত আইকন !সেনাবাহিনীর সামান্য ড্রাইভারের চাকরি থেকে স্বেচ্ছা অবসরে গিয়ে তিনি  আহমেদনগর জেলার রালেগণ সিদ্ধি গ্রামের গ্রামবাসীদের মদ্যপানের নেশা ছাড়াবার জন্য আন্দোলন গড়ে তোলেন, নিজেকে নিবেদিত করেন গ্রামীণ অবকাঠামো উন্নয়নের আন্দোলনে। ২০০০ সালে তার ডাকে সারা দিয়ে ভারতবাসীরা কঠোর আন্দোলনের মাধ্যমে সরকারকে শক্তিশালী তথ্য অধিকার আইন পাশ করতে বাধ্য করায়। ২০১১ সালে অন্না হজারে দুর্নীতিমুক্ত ভারত গড়ার প্রত্যয়ে অধিক শক্তিশালী দুর্নীতি-বিরোধী লোকপাল বিল পাস করানোর জন্য আন্দোলন শুরু করেন।আন্না হাজারেও একজন সেলিব্রেটি, সুপরিচিত ব্যক্তি। এই উপমহাদেশের অতীতের অনেক সমাজ সংস্কারকদের মত তিনিও অনুসরণীয়। তবে আমাদের দুর্ভাগ্য তিনি আমাদের দেশের কেউ নন। আর আমরা হয়তো তার মত  যারা রয়েছে তাদেরকে নিয়ে আলোচনা করতেও ভালবাসি না। একারনেই এদেশে পলান সরকরের মত 'সাদা মনের মানুষ' আমাদের কাছে সুপরিচিত নন। মানুষের বাড়ি-বাড়ি গিয়ে বিনামূল্যে বই বিতরণ করলেও এরকম আলোর ফেরিওয়ালাতাদের নিয়ে আমরা আলোচনা করি না, তাই তারা আমাদের কাছে সিলিব্রেটিও হয়ে উঠতে পারেন না। তারা পৃথিবী থেকে বিদায় নেয় নীরবে, নিভৃতে। তারা সমাজে আলো ছড়িয়ে যায় গোপনে-অন্তরালে, আর আমরা ব্যস্ত হয়ে পরি সেফু দা অথবা হিরো আলমকে নিয়ে।কোন সমাজে সুপরিচিত বা সেলিব্রেটি কারা হবেন সেটা নির্ধারণ করে সেই সমাজের বাসিন্দারাই। আমাদের অনন্তহীন আলোচনাই  সেফু দা অথবা হিরো আলমকে সেলিব্রেটি বানায়, আর আমাদের উপেক্ষা- অবহেলাই পলান সরকারকে পর্দার আড়ালে নিয়ে যায়।হয়তো আমরাই চাইনা আলো ছড়িয়ে পড়ুক, তাই বাতিটাকে দূরে ঠেলে দেই, আর মেতে উঠি অর্থহীন অবক্ষয়কে আনন্দদের উপসর্গ ভেবে। এটাই কি আমাদের পরিচয়? আমাদের অবচেতন মনের সুপ্ত আশা ? তাহলে কি আমরা এমন সমাজই চাই যেখানে সেলিব্রেটি হবেন সেফু দা অথবা হিরো আলম আর অযত্নে অবহেলায় আলোর পথিক পলান সরকারের মত মানুষেরা বিস্মৃত হবে পর্দার আড়ালে? ফজলে রাব্বী খান, প্রকৌশলী এবং কলামিস্ট","7","https://bangla.dhakatribune.com/articles/opinion/page/7"
"1632474312-941","https://bangla.dhakatribune.com/","মতামত","https://bangla.dhakatribune.com/articles/opinion","প্রধানমন্ত্রীর মানহানি এবং আইনি...","https://bangla.dhakatribune.com/opinion/2021/02/04/31574","আল-জাজিরা ডকুমেন্টারিটিতে অনেক কিছুই দেখিয়েছে যার ব্যাপারে সুষ্ঠু ও সঠিক অনুসন্ধান হওয়া উচিত, তবে আইনের দৃষ্টিতে তার কিছুই বাংলাদেশের প্রধানমন্ত্রী শেখ হাসিনার গায়ে লাগেনি
সম্প্রতি কাতারভিত্তিক আল-জাজিরা নেটওয়ার্কের প্রচারিত “অল দ্য প্রাইম মিনিস্টার’স মেন” নামক ডকুমেন্টারি নিয়ে বাংলাদেশসহ সমগ্র পৃথিবীতে আলোচনা-সমালোচনা চলছে। ডকুমেন্টারিটির রাজনৈতিক উদ্দেশ্যপ্রবণতা নিয়ে বর্তমান সরকার বেশ জোরালোভাবেই বিবৃতি দিয়েছে। আমি ডকুমেন্টারিটির রাজনৈতিক উদ্দেশ্য বা ডকুমেন্টারিটি তৈরি করার নেপথ্যে রাজনৈতিক সংশ্লিষ্টতা নিয়ে লিখতে বসিনি। আমি আইনজীবী হিসেবে ডকুমেন্টারিটি একটি নিরাবেগ এবং পক্ষপাতশূন্য জায়গা থেকে দেখার চেষ্টা করেছি। আর সেই দৃষ্টিকোণটি পাঠকদের সামনে তুলে ধরছি।এখানে দুটো কথা পরিষ্কার করা দরকার। প্রথমত, আমার মতামতগুলো সম্পূর্ণ একটি আইনি বিশ্লেষণ যার সাথে বাংলাদেশের প্রধানমন্ত্রীর সাংবিধানিক পদটির মর্যাদা, গরিমা ও গাম্ভীর্য ওতপ্রোতভাবে জড়িত। আমি বাংলাদেশের নাগরিক হিসেবে প্রধানমন্ত্রীর সাংবিধানিক পদটিকে সম্মান করি যার সাথে আমার রাজনৈতিক মতাদর্শের কোনও সম্পর্ক নেই। সুতরাং প্রধানমন্ত্রী নামক সাংবিধানিক পদ এবং এই পদে আসীন ব্যক্তির ওপর যদি বিদেশি কোনও সরকারি বা বেসরকারি সংস্থা অন্যায্য অপবাদ আনে, তাহলে তার বিরোধিতা করা আমাদের নাগরিক হিসেবে দায়িত্ব। এই দায়িত্ব আওয়ামী লীগ বা বিএনপি দেখে পালন করলে চলবে না। দ্বিতীয়ত, ডকুমেন্টারিটির অন্যান্য চরিত্রগুলোর বাংলাদেশের আইন-কানুন ভঙ্গের যে সকল তথ্য-উপাত্ত দেওয়া হয়েছে তার সঠিক অনুসন্ধান হওয়া উচিত।“অল দ্য প্রাইম মিনিস্টার’স মেন” নামটি “অল দ্য প্রেসিডেন্ট’স মেন” নামক একটি বই থেকে অনুপ্রাণিত হয়ে ব্যবহার করা হয়েছে। “অল দ্য প্রেসিডেন্ট’স মেন” হল ওয়াশিংটন পোস্ট পত্রিকার সাংবাদিক যুগলবন্দী কার্ল বার্নস্টিন ও বব উডওয়ার্ডের ১৯৭৪ সালের লেখা এক কালজয়ী বই যা মার্কিন যুক্তরাষ্ট্রে ১৯৭২ সালে সংঘটিত কুখ্যাত ওয়াটার গেইট কেলেঙ্কারি এবং এই কেলেঙ্কারির মূলহোতা তৎকালীন রাষ্ট্রপতি রিচার্ড নিক্সনের সম্পৃক্ততার সত্যতা তুলে ধরে। বইটিতে প্রেসিডেন্ট’স মেন শব্দ দুটি ব্যবহার করা হয় সেসব কর্মকর্তা-কর্মচারিদের চিহ্নিত করতে যারা তৎকালীন রাষ্ট্রপতি রিচার্ড নিক্সনের আজ্ঞাবহ ছিলেন এবং রিচার্ড নিক্সনের অপরাধের সঙ্গে জড়িত এবং ধামাচাপা দেওয়ার কাজে সম্পৃক্ত ছিলেন।সুতরাং প্রথমেই আইনজীবী হিসেবে আমি দেখতে চেয়েছি আল-জাজিরা নেটওয়ার্কের প্রচারিত “অল দ্য প্রাইম মিনিস্টার’স মেন” নামক ডকুমেন্টারিটি ১৯৭৪ সালের বই “অল দ্য প্রেসিডেন্ট’স মেন”-এ উল্লিখিত তৎকালীন মার্কিন রাষ্ট্রপতি রিচার্ড নিক্সনের মতো বাংলাদেশের প্রধানমন্ত্রী শেখ হাসিনার কোনও অপরাধ বা দুর্নীতির প্রতিবেদন দেয় কিনা। আমি শুরুতেই লিখেছি, দেখার বিষয় হচ্ছে ডকুমেন্টারিটি বাংলাদেশের প্রধানমন্ত্রীর উপর কোনও অন্যায্য অপবাদ এনেছে কিনা এবং যদি অপবাদটি অন্যায্য হয়, তাহলে বাংলাদেশের প্রধানমন্ত্রীর কোনও আইনি প্রতিকার আছে কি না। ডকুমেন্টারিটিতে চিত্রায়িত অনেকেরই কার্যকলাপ প্রশ্নবিদ্ধ। তবে ডকুমেন্টারিটির অন্যান্য চরিত্রগুলোর কৃতকর্মের সাথে বাংলাদেশের প্রধানমন্ত্রী শেখ হাসিনার কোনও রকম যোগাযোগ দেখা যায়নি।এখন প্রশ্ন হলো, যদি তর্কের খাতিরে ধরেও নেই, যে ডকুমেন্টারিটির অন্যান্য চরিত্রগুলো কোনও অপকর্মের সঙ্গে জড়িত, সেক্ষেত্রে কোনও যুক্তিতে এ কথা বলা যাবে যে প্রধানমন্ত্রী শেখ হাসিনা সে সকল অপকর্মের সঙ্গে জড়িত? মানহানিসংক্রান্ত আইনে একটি তাত্ত্বিক বিষয় আছে যাকে বলা হয় “আরোপ” (Imputation)। “আরোপ” (Imputation) একটি মানুষের বা সংস্থার সম্মান বা মর্যাদার সাথে অঙ্গাঅঙ্গিভাবে জড়িত। “সম্মান"" ও “মর্যাদা” শব্দগুলো দেখতে হবে সমাজ বা সম্প্রদায়ের দৃষ্টিকোণ থেকে। অর্থাৎ, মানহানি মামলায় প্রধান বিচার্য বিষয় হবে কোনও “আরোপ” (Imputation) সমাজ বা সম্প্রদায়ের চোখে একটি মানুষের বা সংস্থার যে সম্মান বা মর্যাদা বা কোনও সমাজ বা সম্প্রদায় সে মানুষ বা সংস্থাকে যে সম্মান বা মর্যাদার দৃষ্টিতে দেখে, তার কোনও ক্ষতি করল কি না বা সে সম্মান বা মর্যাদার দৃষ্টিকোণের উপর কোনও নেতিবাচক প্রভাব পড়ল কি না।যেহেতু ডকুমেন্টারিটির অন্যান্য চরিত্রগুলোর কৃতকর্মের সঙ্গে বাংলাদেশের প্রধানমন্ত্রী শেখ হাসিনার কোনও রকম যোগাযোগ আল-জাজিরা নেটওয়ার্ক দেখাতে পারেনি, সুতরাং, মানহানিসংক্রান্ত আইনেরতত্ত্ব অনুসারে প্রধানমন্ত্রী শেখ হাসিনার ওপর আল-জাজিরা নেটওয়ার্কের দেওয়া অপরাধ বা দুর্নীতির “আরোপ” (Imputation) বাংলাদেশের বা বাঙালি সমাজ বা সম্প্রদায়ের চোখে প্রধানমন্ত্রী শেখ হাসিনার যে সম্মান বা মর্যাদা বা বাঙালি/বাংলাদেশি সমাজ বা সম্প্রদায় প্রধানমন্ত্রী শেখ হাসিনাকে যে সম্মান বা মর্যাদার দৃষ্টিতে দেখে, তার ক্ষতি করেছে বা সে সম্মান বা মর্যাদার দৃষ্টিকোণের উপর নেতিবাচক প্রভাব ফেলেছে বলে বিতর্ক করা যায়।বাংলাদেশের দেওয়ানী মানহানি সংক্রান্ত আইন এখনো পরিপক্ব হয়ে উঠেনি। কমনওয়েলথ দেশগুলোর মানহানি সংক্রান্ত আইনের বিশ্লেষণসমূহ বাংলাদেশের আইন প্রয়োগে আমলযোগ্য। সে হিসেবে যদি দেখানো যায় যে, ১৯৭২ সালে মার্কিন যুক্তরাষ্ট্রে সংঘটিত কুখ্যাত ওয়াটারগেইট কেলেঙ্কারির মূলহোতা তৎকালীন রাষ্ট্রপতি রিচার্ড নিক্সনের সম্পৃক্ততার উপর লিখিত “অল দ্য প্রেসিডেন্ট’স মেন” নামকবই এর নামকে অবলম্বন করে আল-জাজিরা নেটওয়ার্কের “অল দ্য প্রাইম মিনিস্টার’স মেন” নামীয় ডকুমেন্টারি কর্তৃক প্রধানমন্ত্রী শেখ হাসিনার ওপর দেওয়া অপরাধ বা দুর্নীতির “আরোপ” (Imputation) বাংলাদেশের বা বাঙালি সমাজ বা সম্প্রদায়ের চোখে উনার সম্মান বা মর্যাদার ক্ষতিসাধন করেছে, তাহলে বাংলাদেশের আদালতে আল-জাজিরা নেটওয়ার্কের বিরুদ্ধে মানহানি সংক্রান্ত দেওয়ানী মামলা (tort of defamation) করা যায়। বাংলাদেশি আদালতের এই মামলার অধিক্ষেত্র তৈরি হয়েছে কারণ ডকুমেন্টারিটি বাংলাদেশের জনগণ বাংলাদেশে বসে দেখেছেন এবং আন্তর্জাতিক মানহানি সংক্রান্ত আইন ও কমনওয়েলথ দেশগুলোর উচ্চ আদালতের সিদ্ধান্ত অনুসারে যে দেশে মানহানিকর খবর বা ডকুমেন্টারি পাঠক বা দর্শক দেখলেন বা ইন্টারনেট থেকে ডাউনলোড করলেন, সে দেশের আদালত অধিক্ষেত্র জাহির করতে পারেন। এক্ষেত্রে লক্ষণীয় বিষয় হল আল-জাজিরা নেটওয়ার্ক কাতারে অবস্থিত হওয়ায় বাংলাদেশ বা কাতার– এ দুটি দেশের মধ্যে কোনও দেশের আইন আল-জাজিরা নেটওয়ার্কের মানহানি সংক্রান্ত আইনি দায়দায়িত্ব নির্ধারণ করবে। আন্তর্জাতিক মানহানি সংক্রান্ত আইন ও কমনওয়েলথ দেশগুলোর উচ্চ আদালতের সিদ্ধান্ত অনুসারে যে দেশে সংবাদ প্রকাশের মাধ্যমে মানহানি হয়েছে সে দেশের আইন মানহানিকারীর আইনি দায়-দায়িত্ব নির্ধারণ করবে (ল্যাটিন ভাষায় যাকে বলা হয় lex loci delicti)। সে দৃষ্টিকোণ থেকে বিচার করলে যেহেতু ডকুমেন্টারিটি পাঠক বা দর্শক বাংলাদেশে দেখেছেন বা ইন্টারনেট থেকে ডাউনলোড করেছেন, সেহেতু বাংলাদেশের আদালত আল-জাজিরা নেটওয়ার্কের ওপর মানহানি সংক্রান্ত অধিক্ষেত্র জাহির করতে পারেন।বিখ্যাত ইংরেজ চিন্তাবিদ এবং দার্শনিক ফ্রান্সিস বেকন বলেছিলেন –“সাহসের সাথে নিন্দা করুন – কিছু না কিছু লেগেই যাবে” (Hurl your calumnies boldly; something is sure to stick)। আল-জাজিরা নেটওয়ার্কের প্রচারিত “অল দ্য প্রাইম মিনিস্টার’স মেন” নামক ডকুমেন্টারিটি অনেক কিছুই দেখিয়েছে যার ব্যাপারে সুষ্ঠু ও সঠিক অনুসন্ধান হওয়া উচিত; তবে আইনের দৃষ্টিতে তার কিছুই বাংলাদেশের প্রধানমন্ত্রী শেখ হাসিনার গায়ে লাগেনি। প্রশ্ন হল আমরা দল-মতের বাইরে থেকে জাতি হিসেবে বিদেশি কোনও সরকারি-বেসরকারি সংস্থাকর্তৃক উনার ওপর আনীত এই অপবাদ প্রতিহত করব কি না। আমি শুরুতেই লিখেছি- এটা কোনও দলীয় প্রশ্ন না; এটা আমাদের জাতিগত সম্মানের প্রশ্ন। আপনারা নির্ধারণ করুন।জুনায়েদ চৌধুরী,  আইনজীবী, সুপ্রিম কোর্টপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","3","https://bangla.dhakatribune.com/articles/opinion/page/3"
"1632475145-1071","https://bangla.dhakatribune.com/","মতামত","https://bangla.dhakatribune.com/articles/opinion","জিগম্যন্ট বাউম্যান: গণতন্ত্রের চ্যালেঞ্জ,...","https://bangla.dhakatribune.com/opinion/2021/04/11/33608","জিগম্যন্ট বাউম্যান এসময়কার একজন শক্তিশালী সমাজতাত্ত্বিক এবং দার্শনিক
জিগম্যন্ট বাউম্যান এসময়কার একজন শক্তিশালী সমাজতাত্ত্বিক এবং দার্শনিক। তিনি ১৯২৫ সালের নভেম্বর মাসের ১৯ তারিখে পোল্যান্ডে জন্মগ্রহণ করেন এবং ২০১৭ সালের জানুয়ারি মাসের ৯ তারিখে ইংল্যান্ডে মৃত্যুবরণ করেন। ১৯৩৯ সালে জার্মানী পোল্যান্ড আক্রমন করার পটভূমিতে বাউম্যান এর পিতামাতা সোভিয়েত ইউনিয়নে আশ্রয় নেন। যুদ্ধ শেষে তিনি পোল্যান্ড ফিরে আসেন এবং ওয়ারসোবিশ্ববিদ্যালয়ে সমাজতত্ত্ব নিয়ে পড়াশোনা শেষ করে একই বিশ্ববিদ্যালয়ে অধ্যাপক পদে যোগদান করেন। পরবর্তীতে ১৯৬৮ সালে তৎকালীন কম্যুনিস্ট সরকার বাউম্যানকে ইহুদিবিরোধী অবস্থান থেকে তার পদ ও বাড়ি থেকে উৎখাত করে ইসরায়েলে পাঠিয়ে দেয়। এ ঘটনার কিছু পরে ১৯৭১ সালে তিনি ইংল্যান্ডে এসে লিডস বিশ্ববিদ্যালয়ে যোগদান করেন এবং ১৯৯০ সালে অবসর গ্রহণ করেন। তার কাজ বর্তমান বিশ্বের নানা প্রান্তের অসমতা, গণতন্ত্রের ব্যার্থতা, প্রগতির ফাঁকাবুলির স্বরুপ উন্মোচনে গুরুত্বপূর্ন মাইলফলক হিসেবে বিবেচনা করা হয়। বাংলাদেশের সমসাময়িক বাস্তবতা বুঝতেও বাউম্যান এর দৃষ্টিভঙ্গী গুরুত্বপূর্ণ হতে পারে, বিশেষ করে যখন গণতন্ত্র, ব্যাক্তিগত স্বাধীনতা, সামাজিক যোগাযোগ মাধ্যমকেন্দ্রিক আলোচনা-সমালোচনা, উন্নয়ন ইত্যকার ধারণা সমকালীন সমাজ ও রাষ্ট্রে তুমুল আলোচিত ও সমালোচিত।তাহলে দেখা যাক বাউম্যান ইত্যকার ইস্যুসমূহ নিয়ে কী মনোভাব পোষণ করতেন, যা তার কাজ ও কথার মধ্যে দিয়ে স্পষ্ট হয়।বাউম্যান ১৯৯০ সালে “তরল আধুনিকতা”র (লিক্যুইড মডার্নিটি) তত্ত্ব দিয়ে বিশ্বব্যাপী পরিচিতি লাভ করেন। তরল আধুনিকতার তত্ত্ব আমাদের সময়কে বর্ণনা করে এমন একটা সময় হিসেবে যেখানে “সকল চুক্তি ক্ষণস্থায়ী, সাময়িক, এবং শুধুমাত্র পরবর্তী নোটিশ আসার আগপর্যন্ত বৈধ”। রাজনীতিকে তিনি কাঠগড়ায় দাঁড় করিয়েছিলেন মানুষের প্রত্যাশা না মেটাতে পারার জন্য এবং একইসাথে ভবিষ্যত সমাজ নিয়ে তিনি অতিশয় নৈরাশ্যবাদীদের মধ্যে অন্যতম ছিলেন। তিনি এই নৈরাশ্যবাদী অবস্থানের জানান দেন ২০১৪ সালে প্রকাশিত তার “ডাজ দি রিচনেস অব দি ফিউ বেনিফিট আস অল?” বইয়ের মাধ্যমে। এই বইতে তিনি মূলত যুক্তি দেন যে, সারা পৃথিবী ১৯৮০’র দশক থেকে শুরু হওয়া নব্য উদারনৈতিক বিপ্লবের মূল্য দিচ্ছে। কেননা এর মাধ্যমে শুধুমাত্র কতিপয় ব্যাক্তির সম্পদের পাহাড় গড়েছে এবং যেমনটা ভাবা হয়েছিলো যে সমাজের বাকি অংশ পুঞ্জীভূত সম্পদের ইতিবাচক ফলাফল ভোগ করবে তেমনটা বাস্তবে ঘটেনি। আদতে সমাজের বৃহৎ অংশে সম্পদের চুঁইয়ে পড়ার কোন নজির পরিলক্ষিত হয়নি। ফলে অসমতা বৃদ্ধি পেয়েছে আগের যেকোন সময়ের তুলনায় অনেক বেশি। বাউম্যান তার সমালোচনার মধ্যে দিয়ে আধুনিক ব্যাক্তিকেন্দ্রীক সমাজ, গণতন্ত্র, সামাজিক যোগাযোগ মাধ্যমকেন্দ্রিক তথাকথিত “কম্যুনিটি” ইত্যকার বিষয়াদিকে বিশ্লেষণ করেছেন।সামগ্রিকভাবে রাজনৈতিক পরিবর্তনের সম্ভাবনা নিয়ে তিনি সন্দিহান ছিলেন। উপর্যুক্ত নানাবিধ বিষয় সম্পর্কে তার অবস্থান মৃত্যুর এক বছর আগে ২০১৬ সালে “এল পাইস” নামক স্প্যানিশ সংবাদপত্রে রিকার্ডো ডি ক্যুইরোল নামক প্রতিবেদকের কাছে এক সাক্ষাৎকারে তিনি স্পষ্ট করেন। তার সাক্ষাৎকারটির চুম্বকাংশ এই লেখায় নিচে তুলে ধরছি-প্রশ্ন: আপনি অসমতাকে বর্ননা করেছেন “সংক্রামক” (মেটাস্টেসিস) হিসেবে, তাহলে গণতন্ত্র কি হুমকির মুখে?বাউম্যান: এই মূহুর্তে যা হচ্ছে তাকে আমরা গণতন্ত্রের সংকট হিসেবে বর্ননা করতে পারি, গণতন্ত্রের প্রতি আস্থার পতন ঘটেছে। মানুষ বিশ্বাস করে আমাদের নেতারা শুধু দূর্ণীতিগ্রস্থ বা বোকাই নয়, একইসাথে অযোগ্য। কিছু করতে গেলে ক্ষমতার প্রয়োজন হয়, সে হিসেবে রাজনীতির দরকার আছে, কেননা রাজণীতি যা করা প্রয়োজন তারজন্য সিদ্ধান্ত গ্রহনের সক্ষমতাকে নির্দেশ করে। কিন্তু জাতিরাষ্ট্রের হাতে ক্ষমতা ও রাজনীতির এই বিয়ের অবসান হয়েছে। ক্ষমতার বিশ্বায়ন হয়েছে কিন্তু রাজনীতি রয়ে গেছে আগের মতই স্থানীয় পর্যায়ে। রাজনীতির হাতগুলো কেটে ফেলা হয়েছে। মানুষ এখন আর গণতান্ত্রিক ব্যাবস্থায় ভরসা রাখতে পারছে না কারণ এটি তার দেওয়া প্রতিশ্রুতিগুলো রাখেনি। উদাহরণস্বরুপ, আমরা এটির প্রকাশ দেখতে পাই অভিবাসন সংকটের মধ্যে দিয়ে। এটি একটি বৈশ্বিক সমস্যা কিন্তু আমরা এখনো কাজ করছি খুবই সীমিত ও সঙ্কীর্ণ পরিসরে। আমাদের গণতান্ত্রিক প্রতিষ্ঠানসমূহ আন্তঃনির্ভরশীলতার প্রয়োজনীয়তার সাথে খাপ খাওয়ানোর মত করে গড়ে তোলা হয়নি। গণতন্ত্রের বর্তমান সংকট আদতে গণতান্ত্রিক প্রতিষ্ঠানসমূহের সংকট।প্রশ্ন: স্বাধীনতা এবং সুরক্ষার মধ্যে দোল খাওয়া যে দোলকের কথা আপনি বলেছিলেন তা এখন কোনদিকে ঝুঁকে আছে বলে মনে করেন?বাউম্যান: স্বাধীনতা এবং সুরক্ষার এমন দুটো মান যেগুলোর সম্মিলন ঘটানো অত্যন্ত কঠিন বিষয়। আপনি যদি অধিক সুরক্ষা চান তবে আপনাকে নির্দিষ্ট পরিমান স্বাধীনতা পরিত্যাগ করতে হবে, আবার আপনি যদি অধিক স্বাধীনতা চান তবে আপনাকে সুরক্ষার বিষয়টি ছেড়ে দিতে হবে। এই দ্বিধা চিরকালই চলতে থাকবে। চল্লিশ বছর আগে আমরা স্বাধীনতার জয় হয়েছে বিশ্বাস করে ভোগবাদের এক মচ্ছব শুরু করি। বাড়ি, গাড়ি থেকে শুরু করে সবকিছুই সম্ভব মনে হচ্ছিলো লোন করার মধ্যে দিয়ে। আপনি শুধুমাত্র পরে পরিশোধ করলেই হবে। লোনগুলো শুকিয়ে যাওয়ার প্রেক্ষিতে, ২০০৮ সাল এই দিবাস্বপ্ন থেকে জাগরণের জন্য যে ডাক দিয়ে গেছে তা ছিলো ভীষণ তিক্ত এক অভিজ্ঞতা। এটা ছিলো এক ভয়াবহ বিপর্যয়, এর হাত ধরে যে সামাজিক পতন ঘটেছিলো তা বিশেষ করে মধ্যবিত্তদের কঠোরভাবে আঘাত করেছিলো। এটি তাদের এমন এক পরিস্থিতির মধ্যে টেনে নামিয়েছে যে, যেখানে তারা এখনো রয়ে গেছে। তারা জানেনা যে তাদের কোম্পানী কি অর্থনৈতিক দৈন্যতার কারনে অন্য কোন কোম্পানির সাথে মিশে যাবে কিনা এবং তাদেরকে ছাঁটাই করা হবে কিনা। তারা জানে না তারা যা কিনেছে সেগুলো আসলেই তাদের কিনা। দ্বন্দ্ব এখন আর শ্রেণিসমূহের মধ্যে সীমাবদ্ধ রইলো না, বরং প্রত্যেক ব্যাক্তির সাথে সমাজের দ্বন্দ্ব তৈরি হলো। এটি শুধুমাত্র আর সুরক্ষার ঘাটতি নয়, বরং স্বাধীনতারও ঘাটতি।প্রশ্ন: আপনি বলেন যে, প্রগতি একটা মিথ, কারণ মানুষ আর বিশ্বাস করে না যে ভবিষ্যৎ অতীতের তুলনায় ভালো হবে।বাউম্যান: আমরা আসলে দুই সময়ের মধ্যেকার একটা কাল পার করছি, একটা সময় আমাদের মধ্যে সবকিছুর বিষয়ে নিশ্চয়তা ছিলো আর অন্য একটা সময় যখন পুরনো কোন কিছুই আর কাজ করছে না। আমরা নিশ্চিত করে বলতে পারি না এই পরিস্থিতির বদলে কী ঘটবে। আমরা নতুন কাজ করবার তরিকাগুলো নিয়ে পরীক্ষা করছি কেবল। উদাহরণস্বরুপ, স্পেন ১৫ই মে আন্দোলনের মাধ্যমে বিষয়গুলোকে প্রশ্ন করার চেষ্টা করেছিলো, যখন মানুষ জনসাধারনের পরিসর দখল করে উন্মুক্ত বিতর্কের মাধ্যমে সংসদীয় প্রক্রিয়াগুলোকে এক ধরনের সরাসরি গণতন্ত্রের মাধ্যমে প্রতিস্থাপনের চেষ্টা করেছিলো। কিন্তু এটি বেশি দিন টেকেনি। কঠোর অর্থনৈতিক নীতিগুলো চলতে থাকবে, কেউই এগেুলোকে থামাতে পারবে না, কিন্তু এগুলোকে নতুন উপায়ে সম্পাদনের জন্য আন্দোলনগুলো কার্যকর হতেও পারে।প্রশ্ন: আপনি যুক্তি দিয়েছিলেন যে, ১৫ই মে এবং বিশ্বব্যাপী হওয়া অকুপাই এর মতো আন্দোলনগুলো “কীভাবে পথ পরিষ্কার করতে হয় তা জানে, কিন্তু কীভাবে স্থায়ী কিছু তৈরি করতে হয় তা জানে না।""বাউম্যান: এ ধরনের আন্দোলনগুলোতে দেখা যায় জনসাধারণ তাদের মধ্যকার ভিন্নতাগুলো পাশে সরিয়ে রেখে কিছু সময়ের জন্য একটা সাধারণ লক্ষ্যকে সামনে রেখে পরিচিত কিছু চত্ত্বরের সামনে জড়ো হয়। যদি সেই লক্ষ্য কারো প্রতি রাগ উগরে দেওয়ার মত নেতিবাচক লক্ষ্য হয় তবে আন্দোলন সফল হবার সম্ভাবনা বেশি থাকে। একভাবে আন্দোলনগুলো সংহতির একটা বিষ্ফোরন হতে পারে, কিন্তু সমস্যা হলো বিস্ফোরণগুলো হয় অত্যন্ত শক্তিশালী কিন্তু খুবই স্বল্প আয়ুর।প্রশ্ন: কিন্তু স্পেনে ১৫ই মে আন্দোলন নতুন রাজনৈতিক শক্তি সৃষ্টিতে অবদান রেখেছিলো।বাউম্যান: এক পার্টি ছেড়ে অন্য পার্টি বদল করা সমস্যার সমাধান করবে না। পার্টিগুলো যে ভুল তা নয় কিন্তু। সমস্যা হলো পার্টিগুলোর হাতে সবকিছুর নিয়ন্ত্রন থাকে না। স্পেনের সমস্যাগুলো বিশ্বব্যাপী সমস্যাগুলোর একটা অংশ। এটা ভাবা গুরুতর ভুল যে আপনি অভ্যন্তরীনভাবে সবকিছুর সমাধান করতে পারবেন।প্রশ্ন: কাতালান স্বাধীনতা প্রকল্প নিয়ে আপনার ভাবনা কি?বাউম্যান: আমি মনে করি আমরা এখনো ভার্সাইল চুক্তির নীতিগুলো অনুসরণ করছি, যেখানে প্রত্যেক জাতির স্ব-শাসনের অধিকার প্রতিষ্ঠিতি হয়েছিলো। কিন্তু বর্তমান বিশ্বে যেখানে কোথাও আর সমজাতীয় ভূ-খণ্ডের অস্তিত্ব নেই সেখানে স্ব-শাসনের ধারণা এটা একটা কল্পকাহিনীর মত শোনায়। বর্তমানে প্রতিটি সমাজ ডায়াস্পোরাদের সংগ্রহশালায় পরিণত হয়েছে। মানুষজন যে সমাজগুলোর প্রতি আনুগত্য প্রদর্শন করে এবং কর দেয়, কিন্তু একইসাথে তারা তাদের পরিচয় বা সত্তা ছেড়ে দিতেও চায় না। আপনার সত্তা বা পরিচয়ের সাথে আপনি যেখানে বসবাস করেন তার যোগাযোগ এই সময়ে এসে ভেঙে গেছে। কাতালুনিয়ার পরিস্থিতিও স্কটল্যান্ড বা লম্বার্ডির মত আদিবাসী পরিচয় এবং নাগরিকত্বের দ্বন্দ্বকে সামনে নিয়ে আসে। তারা ইউরোপীয়ান, কিন্তু তারা ব্রাসেলস এর সাথে মাদ্রিদ হয়ে যোগাযোগ করতে চায় না, তারা চায় এই যোগাযোগটা হোক বার্সেলোনার মধ্যে দিয়ে। একইরকম যুক্তি প্রায় প্রতিটি দেশেই উদয় হচ্ছে। আমরা এখনো প্রথম বিশ্বযুদ্ধের পরে বানানো নীতিগুলো অনুসরর করছি, কিন্তু ইতিমধ্যে বিশ্ব অনেক বদলে গেছে।প্রশ্ন: মানুষজন যেভাবে সামাজিক যোগাযোগ মাধ্যমে প্রতিবাদ জানায় আপনি সে বিষয়ে সন্দিহান, আপনি এগুলোকে তথাকথিত “আর্মচেয়ার এক্টিভিজম” হিসেবে অভিহিত করেন, এবং বলেন যে, ইন্টারনেট আমাদেরকে সস্তা বিনোদনে নিমজ্জিত করেছে। তাহলে কি আপনি বলবেন যে সামাজিক নেটওয়ার্কগুলো মানুষের জন্য নতুন আফিম হিসেবে কাজ করছে?বাউম্যান: আপনার পরিচয়ের প্রশ্নটি এখন আর আপনার জন্মের সাথে সম্পর্কিত নেই। বরং, এটি এখন একটা কাজ। আপনাকে আপনার নিজের কম্যুনিটি বা সম্প্রদায় তৈরি করতে হয়। কিন্তু সম্প্রদায়সমূহ কখনো সৃষ্টি করা হয়নি, আপনি কোন সম্প্রদায়ে হয় থাকেন কিংবা থাকেন না। সামাজিক নেটওয়ার্কগুলো যা তৈরি করতে পারে তা হলো বড়জোর একটা বিকল্প। কিন্তু একটা নেটওয়ার্ক এবং একটা সম্প্রদায়ের মধ্যে পার্থক্য হলো আপনি কোন একটা সম্প্রদায়ে অন্তর্ভুক্ত থাকেন, যেখানে নেটওয়ার্ক আসলে আপনার হাতে থাকে, আপনার মালিকানায় থাকে। নেটওয়ার্কের নিয়ন্ত্রন থাকে আপনার হাতে। আপনি চাইলে কাউকে আপনার বন্ধুতালিকায় স্থান দিতে পারেন আবার চাইলে কাউকে আপনার বন্ধুতালিকা থেকে মুছে দিতে পারেন। আপনি আপনার পছন্দ মোতাবেক গুরুত্বপূর্ণ ব্যাক্তিদের সাথে যুক্ত থাকেন। এর ফলে মানুষজন একটু ভালো বোধ করে, কারণ ব্যাক্তিকেন্দ্রিক এই সমাজে একাকিত্ব, নিঃসঙ্গতা, পরিত্যাক্ত হওয়ার ভয় বড় ভয়। কিন্তু ইন্টারনেটে বন্ধু যুক্ত করা এবং ছেটে ফেলা এতই সহজ যে মানুষ সত্যিকারের সামাজিক দক্ষতাসমূহ শিখতে ব্যার্থ হচ্ছে, যেগুলো আপনার দরকার হবে যখন আপনি রাস্তায় বা কর্মক্ষেত্রে যাবেন, যে জায়গাগুলোতে আপনি অনেক রকম মানুষ পাবেন যাদের সাথে আপনার বোধগম্য একটা মিথষ্ক্রিয়ার সম্পর্কে যেতে হবে। পোপ ফ্রান্সিস নির্বাচিত হওয়ার পর তার প্রথম সাক্ষাৎকারটি দিয়েছিলেন ইউজেনিয় স্কালফেরী নামক একজন ইতালীয়ান সাংবাদিককে, যে ছিলো একজন স্ব-ঘোষিত নাস্তিক। এটা ছিলো একটা নমুনা, সত্যিকারের সংলাপ বলতে কখনোই এমন ব্যাক্তির সাথে আলাপ বোঝায় না যার সাথে আপনার চিন্তা ও দর্শনের মিল আছে। সামাজিক মাধ্যম আমাদের সংলাপে যুক্ত হতে শেখায় না, কারন বিতর্ক এড়িয়ে যাওয়া এখানে খুবই সোজা। বেশিরভাগ মানুষ সামাজিক মাধ্যম অন্যদের সাথে একত্রিত হওয়ার জন্য ব্যাবহার করেনা, কিংবা তাদের জানাশোনা পরিধির বিস্তারের জন্য ব্যাবহার করে না, বরং বিপরীতটাই তাদের আচরনে পরিলক্ষিত হয়, তারা নিজেদের এমন একটা সীমাবদ্ধ ও সঙ্কীর্ন পরিসেরে আবদ্ধ করে ফেলে যেখানে শুধুমাত্র তারা দেখতে চায় নিজেদের প্রতিচ্ছবি বা শুনতে চায় নিজেদের প্রতিধ্বনি। সংক্ষেপে বলতে গেলে তারা শুধুমাত্র নিজেদের প্রতিফলন দেখতে পায়। সামাজিক মাধ্যমগুলো আনন্দলাভের জন্য বেশ কাজের, তবে এগুলো একটা ফাঁদ।মো. মিজানুর রহমান; সহকারী অধ্যাপক, নৃবিজ্ঞান বিভাগ, জগন্নাথ বিশ্ববিদ্যালয়, ঢাকা","","https://bangla.dhakatribune.com/articles/opinion/page/2"
"1632474399-957","https://bangla.dhakatribune.com/","মতামত","https://bangla.dhakatribune.com/articles/opinion","এখন সময় সকল রোগীর জন্য চিকিৎসা সেবা...","https://bangla.dhakatribune.com/opinion/2020/07/13/25217","বাংলাদেশের চিকিৎসা ব্যবস্থার বাস্তব অবস্থা বিবেচনা করে কোভিড টেস্ট রিপোর্ট সঙ্গে নিয়ে কোনো রোগীর হাসপাতালে ভর্তি হতে যাওয়া একটি অকল্পনীয় ব্যাপার
করোনাভাইরাস সৃষ্ট বৈশ্বিক মহামারি কোভিড-১৯ মোকাবিলায় সমগ্র বিশ্ব যেমন লাগাতার কাজ করে যাচ্ছে, বাংলাদেশও সেক্ষেত্রে ব্যতিক্রম নয়। সরকারি-আধা সরকারি-বেসরকারি সংস্থাগুলোও সাধ্যমত এই মহামারি থেকে মানুষকে বাঁচিয়ে রাখতে নানা ধরনের কর্মসূচি অব্যাহত রেখেছে। যেহেতু, পৃথিবীর সর্বত্র করোনাভাইরাস আক্রান্ত রোগীদের এখন পর্যন্ত ক্লিনিক্যাল ডায়াগনোসিসের মাধ্যমেই চিকিৎসা দেওয়া হচ্ছে এবং কমিউনিটি ট্রান্সমিশনের মাধ্যমে এই রোগটি বাংলাদেশে মহামারি আকারে ছড়িয়েছে, সেহেতু যদি কোনো রোগীর এই মুহূর্তে সর্দি, কাশি, গলাব্যথা, শ্বাসকষ্ট, জ্বর থাকে তাহলে আমাদের ধরেই নেওয়া উচিৎ যে রোগী করোনাভাইরাসে আক্রান্ত হয়েছে। যদি রোগী স্বাস্থ্য ঝুঁকির মধ্যে পড়ে যায় তবে অবশ্যই কোভিড টেস্টের রিপোর্টের জন্য অপেক্ষা না করে হাসপাতালগুলোর উচিৎ রোগীর চিকিৎসা শুরু করে দেওয়া।বাংলাদেশের চিকিৎসা ব্যবস্থার বাস্তব অবস্থা বিবেচনা করে কোভিড টেস্ট রিপোর্ট সঙ্গে নিয়ে কোনো রোগীর হাসপাতালে ভর্তি হতে যাওয়া একটি অকল্পনীয় ব্যাপার। তাছাড়া পিসিআর টেস্টেও ৪০ ভাগ ‍“ফলস নেগেটিভ” রিপোর্ট আসার সম্ভাবনা থাকে। সুতরাং, করোনাভাইরাস একজন আক্রান্ত রোগী যদি ফলস নেগেটিভ রিপোর্ট নিয়ে কোনো হাসপাতালে ভর্তি হয় তবে সেই হাসপাতালের ডাক্তার-নার্সসহ অন্য রোগীদেরও আক্রান্ত হওয়ার একটি বড় সম্ভাবনা থেকে যায়। গত ৯ মে, ২০২০ থেকে আমরা ইমপালস হসপিটাল বেসরকারি কোভিড হাসপাতাল হিসেবে বাংলাদেশ পুলিশের করোনাভাইরাস আক্রান্ত সদস্যদের চিকিৎসা সেবা দিয়ে আসছি সাফল্যের সাথে। এ পর্যন্ত আমরা ৯৪৪ জন পুলিশ সদস্যসহ ১১৫১ জন করোনাভাইরাস আক্রান্ত রোগীকে চিকিৎসা দিয়েছি যাদের অধিকাংশই সুস্থ হয়ে বাড়িতে ফিরে গেছেন। এছাড়াও নন-কোভিড রোগীদেরকেও আমরা চিকিৎসা সেবা দিয়ে যাচ্ছি। কিন্তু করোনাভাইরাস আক্রান্তদের চিকিৎসা দেওয়ার শুরু থেকে এ পর্যন্ত একজন চতুর্থ শ্রেণির কর্মচারি ব্যতীত আমাদের হাসপাতালের কেউ সংক্রমিত হননি। এর মাধ্যমেই বোঝা যায় এই করোনা সময়ে একটি বিশেষায়িত হাসপাতাল হিসেবে আমরা যেসব ব্যবস্থাপনা নিয়ে রোগীদের সেবা করে যাচ্ছি তা সঠিক হিসেবেই বিবেচনার দাবিদার। প্রাথমিক পর্যায়ে আমরা কোভিড আক্রান্ত অথবা কোভিড সাসপেক্টেড রোগীকে আমাদের হেল্পলাইনের মাধ্যমে বাসায় রেখেই চিকিৎসা পরামর্শ দিয়ে থাকি। যদি রোগীর অবস্থার অবনতি ঘটতে থাকে তখন আমরা তাকে হাসপাতালে ভর্তি হতে বলি। একজন কোভিড পজিটিভ রোগীকে আমরা সরাসরি হাসপাতালের ‍“রেড জোনে” ভর্তি নিয়ে নেই। কোভিড-১৯ টেস্ট রিপোর্ট না থাকলে, রিপোর্ট পেতে দেরি হলে অথবা প্রাথমিক রিপোর্ট নেগেটিভ আসা রোগীদের আমরা হাসপাতালের “কোভিড সাসপেক্ট” জোনে (ইয়োলো জোন) ভর্তি করি। এটা “কোভিড পজিটিভ” অর্থ্যাৎ রেড জোন থেকে আলাদা। যখন রোগীর একাধিক কোভিড টেস্ট রিপোর্ট নেগেটিভ আসে এবং অন্যান্য সমস্যা থেকেও তিনি সেরে ওঠেন তখন আমরা তাকে রাখি গ্রিন জোনে। তিন ধরনের জোন ব্যবস্থা চালু রাখার কারণে এই হাসপাতালে যেমন রোগীদের থেকে অন্যদের সংক্রমিত হবার সম্ভাবনা একেবারেই কম থাকে, পাশাপাশি ডাক্তার-নার্সসহ অন্যান্য কর্মীরা আত্মবিশ্বাসের সঙ্গে রোগীদের সেবা করতে সক্ষম হন। যেহেতু, বর্তমান বাস্তবতায় অধিকাংশ রোগীই কোভিড পজেটিভ হিসেবে হাসপাতালে ভর্তি হচ্ছে তাই ইমপালস   হাসপাতাল এই মুহূর্তে ২৫০ বিছানার অধিকাংশ জায়গা রেড জোন হিসেবে বরাদ্দ রেখেছে। বাংলাদেশের যে সব সরকারি ও বেসরকারি হাসপাতালে করোনাভাইরাস আক্রান্ত রোগীদের জন্য আলাদা আইসোলেশন ওয়ার্ড-অক্সিজেন এবং আনুষঙ্গিক চিকিৎসা দেওয়ার ব্যবস্থা করা যেতে পারে, সেই সঙ্গে জটিল রোগীদের জন্য আইসিইউ/এইচডিইউ সাপোর্ট দেওয়া সম্ভব সেসব হাসপাতাল চাইলেই চিকিৎসা কর্মীদের নিরাপত্তা নিশ্চিত করে ও জোন ভাগ করে কোভিড ও ননকোভিড রোগীদের চিকিৎসা নিশ্চিত করতে পারে। ইমপালস হাসপাতালে উল্লেখিত সকল পরিসেবা থাকার কারণে কোভিড আক্রান্ত ও অন্যান্য রোগীদের চিকিৎসা দেওয়ার ক্ষেত্রে জটিলতা কম হচ্ছে। এছাড়াও, যেসব রোগী অত্যন্ত খারাপ পরিস্থিতির সম্মুখীন হয় তাদের জন্য অত্যন্ত দক্ষ আইসিইউ পরিচালনাকারী টিমের সমন্বয়ে দেশের সর্ববৃহৎ ৫৬ বেডের আইসিউ/এইচডিইউ ইউনিট ও সার্বক্ষনিক মনিটরিং, ভেন্টিলেটর/হাই ফ্লো নজেল ক্যানোলা ইত্যাদি ব্যবস্থা নিয়ে রোগীকে সুস্থ করে তোলার জন্য এই বিশেষায়িত হাসপাতাল সার্বক্ষণিকভাবে তৈরি আছে।একজন অত্যন্ত জটিল অবস্থায় থাকা করোনাভাইরাস আক্রান্ত রোগীর জীবন ফিরে পাবার গল্প এক্ষেত্রে আলোচনা করছি বিশেষজ্ঞ আইসিইউ টিম ও আইসিইউ ব্যবস্থা একজন জটিল রোগীর জন্য কতটা গুরুত্বপূর্ণ হতে পারে তা বোঝানোর জন্য। কিছুদিন আগে গভীর রাতে ৬৫ বছর বয়সী এক নারীকে তার স্বজনরা ইমপালস হাসপাতালে জরুরি ভিত্তিতে ভর্তির জন্য নিয়ে আসেন। যার ওজন ১৩০ কিলোগ্রাম। ডায়াবেটিক, উচ্চরক্তচাপ, হার্ট এবং কিডনির জটিলতা নিয়ে তিনি আগে থেকেই ভুগছিলেন। রোগী একজন ডাক্তার এবং তার ডাক্তার স্বামীর মাধ্যমে তিনি কয়েকদিন আগে করোনাভাইরাসে আক্রান্ত হয়েছেন। দেশের একটি প্রথম সারির হাসপাতাল থেকে চিকিৎসা বঞ্চিত হয়ে তিনি যখন ইমপালসে আসেন তখন তার জীবন অত্যন্ত সঙ্কটাপন্ন অবস্থায় ছিল।  জরুরি ভিত্তিতে বিশেষজ্ঞ ডাক্তারদের পরামর্শ নিয়ে আইসিইউতে রোগীর সেবা দেওয়া শুরুর আগেই রোগী কার্ডিয়াক অ্যারেস্ট করেন, কার্ডিয়াক বিশেষজ্ঞের সাহায্য নিয়ে সে অবস্থা থেকে রোগীকে কিছুটা ভালো করার পর থেকে ব্লাড প্রেসার, ডায়াবেটিক এর চিকিৎসা ও পাশাপাশি কিডনির চিকিৎসার জন্য ডায়ালাইসিসেরও প্রয়োজন হয়। একদল বিশেষজ্ঞ চিকিৎসকের সার্বক্ষণিক উপস্থিতি, দক্ষ নার্স ও আধুনিক আইসিইউ ব্যবস্থার কারণে রোগীকে ধীরে ধীরে বাঁচিয়ে তোলা সম্ভব হয়।এক্ষেত্রে মনে রাখা দরকার, রোগী যদি একবার মাল্টি-অর্গান ফেইলিওর এ চলে যায় তা হলে সেখান থেকে জীবন ফিরে পাওয়ার সম্ভাবনা অত্যন্ত ক্ষীণ থাকে। কাজেই প্রাথমিক পর্যায়ে রোগী যেন মাল্টি-অর্গান ফেইলিওর এর দিকে না যায় সেই জন্য যে কোন নতুন সমস্যা তাৎক্ষণিক সনাক্তকরণ এবং সেই ব্যাপারে দ্রুত বিশেষজ্ঞের পরামর্শ নেওয়া এবং সেই মোতাবেক চিকিৎসা দেওয়া সকল ধরনের নিবিড় পরিচর্যা ইউনিটগুলোর জন্য অত্যন্ত জরুরি।সরকারি হিসেব অনুযায়ী, দেশে এখন পর্যন্ত কোভিড আক্রান্ত রোগীর সংখ্যা প্রায় ১ লাখ ৮৬ হাজার। পক্ষান্তরে দেশের মোট জনসংখ্যার কমবেশি ১৭ ভাগ মানুষ সর্দি, কাশি, গলা ব্যথ্যা, শ্বাসকষ্ট, জ্বরসহ অ্যালার্জি রাইনাইটিস রোগে আক্রান্ত। তাহলে আমরা ধারণা করতেই পারি যে, কত বড় একটি সংখ্যার মানুষ দেশে কোভিড উপসর্গের কাছাকাছি উপসর্গ নিয়ে রোগাক্রান্ত কিন্তু তারা কোভিড পজিটিভ নন। এছাড়াও হার্ট-কিডনি-নিউরোসহ বিভিন্ন ধরনের জটিল রোগী রয়েছেন, তাদের মধ্যেও করোনাভাইরাসে লক্ষণ থাকতে পারে কিন্তু তারাও কোভিড নেগেটিভ। বর্তমান পরিস্থিতিতে এই সকল রোগীরা অনেকেই বিভিন্ন হাসপাতাল ঘুরে ঘুরে চিকিৎসা না পেয়ে রাস্তায় মারা যাচ্ছে, আবার হাসপাতালে চিকিৎসা নেওয়ার জন্য যে দুর্ভোগ পোহাতে হয় সেই ভয়ে বাড়িতে বসে চিকিৎসা না নিয়ে প্রচণ্ড কষ্ট পাচ্ছেন এবং অনেকে মারা যাচ্ছেন। সুতরাং দেশের এই সঙ্কটাপন্ন সময়ে যেসব সরকারি-বেসরকারি হাসপাতালের আইসিইউ ব্যবস্থা রয়েছে তাদের দ্রুততম সময়ের মধ্যেই হাসপাতালকে জোনভিত্তিক ভাগ করে সব ধরনের রোগীকে চিকিৎসা সেবা দেওয়া উচিৎ। ডাক্তার ও অন্যান্য স্বাস্থ্যকর্মীদের জন্য পর্যাপ্ত নিরাপত্তা নিশ্চিত করার মাধ্যমে মানুষের সেবা করা এখন খুব বেশি কঠিন হওয়ার কথা নয়। যথাযথ কর্তৃপক্ষের আন্তরিক প্রচেষ্টা ও সমন্বিত সাহসী উদ্যোগের ফলে দেশের একটা বিশাল জনগোষ্ঠী যারা শরীরে মারাত্মক ব্যাধি নিয়ে চিকিৎসা না পেয়ে মৃত্যুর দিকে ধাবিত হচ্ছেন তাদের জন্য অন্তত চিকিৎসার অধিকারটুকু নিশ্চিত করা সম্ভব হবে।    অধ্যাপক ডা. জাহীর আল-আমিনব্যবস্থাপনা পরিচালক, ইমপালস হাসপাতালপ্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","4","https://bangla.dhakatribune.com/articles/opinion/page/4"
"1632474269-933","https://bangla.dhakatribune.com/","মতামত","https://bangla.dhakatribune.com/articles/opinion","কিছু এলোমেলো চিন্তা ও ব্যক্তিগত...","https://bangla.dhakatribune.com/opinion/2020/12/26/30440","চারিদিকে লোকজন হতাশ হয়ে বলতে শুরু করলো, আমাদের ওপর আল্লাহর গজব পড়েছে, কেয়ামত অতি নিকটে, আমরা তার আলামত দেখতে পাচ্ছি

আশা করেছিলাম ২০২০ বছরটি ভালই যাবে। বিগত বছরের ডিসেম্বরে স্বামী, ছেলেমেয়ে, ওদের পরিবারসহ এবং ভাইবোনদের নিয়ে সংযুক্ত আরব আমিরাতের দুবাই ও রাসেল খাইমাতে বেড়িয়ে আসলাম। এসেই শুনলাম চীনের উহান প্রদেশের নভেম্বরই এক মারাত্মক সংক্রামক ভাইরাসের আর্বিভাব ঘটেছে-যা অচিরেই সারা বিশ্বে ছড়িয়ে পড়বে। দিনে দিনে ভয়াবহ খবর আসতে থাকল। যেমন-এই ভাইরাসটি অতি সহজেই এক ব্যক্তির দেহ থেকে অন্যকে সংক্রমিত করতে পারে। যদিও এটি বাতাসে বেশিক্ষণ ভেসে থাকতে পারে না, কিন্তু কয়েক ফিট দূর থেকে অথবা মানুষের হাত থেকেই নাক, মুখ ও চোখ দিয়ে এটি শরীরে প্রবেশ করে ফুসফুসকে আক্রমণ করে এবং সহজেই মৃত্যু ঘটায়। ভয় পেলাম জেনে যে ভাইরাসটি বয়স্ক লোকদের, বিশেষভাবে যারা আগে থেকেই নানা জটিল রোগে আক্রান্ত তাদেরকেই বেশি ক্ষতিগ্রস্থ করে। এর মধ্যে ভাইরাসটি পুরো ইউরোপ ও আমেরিকায় ভয়ংকরভাবে ছড়িয়ে পড়ল। বিশ্ব স্বাস্থ্য সংস্থা একের পর এক সতর্কতামূলক রীতিনীতি বা স্বাস্থ্যবিধি প্রচার করতে শুরু করল, যেমন-ঘন ঘন সাবান দিয়ে হাত ধোয়া, এক ব্যক্তি থেকে অন্যের সামাজিক দূরত্ব রাখা। এছাড়াও আরও কিছু শব্দ নতুনভাবে পরিচিতি লাভ করল-যেমন কোয়ারেন্টাইন, লক ডাউন, পিক টাইম, প্রথম ধাক্কা, দ্বিতীয় ধাক্কা, আইসোলেশন, মাস্ক পরা, ফ্রন্ট লাইনার, নিউ নরমাল, অতিমারি ইত্যাদি। অনেক দেশ সকল কর্মকাণ্ড বন্ধ করে দিয়ে বাড়িতে থেকেই লকডাউন অবস্থায় থাকার সিদ্ধান্ত নিল। বাংলাদেশের প্রশাসনে নানা বিভ্রান্তির সৃষ্টি হল। প্রথমে সরকার ছুটি বা লকডাউনের সিদ্ধান্ত নিল। পাবলিক পরিবহন বন্ধ হয়ে গেল। শিক্ষা প্রতিষ্ঠান পুরোপুরি বন্ধ ঘোষণা করা হল। অফিস ও কারখানাও বন্ধ হল। কিন্তু এরই মধ্যে গার্মেন্টস-ফ্যাক্টরির শ্রমিকগণ ছুটির মধ্যে থেকে কাজে যোগদানের নোটিশ পেয়ে মাইলের পর মাইল পায়ে হেটে চাকরি বাঁচানোর জন্য বিপুল সংখ্যায় ঢাকায় চলে আসলো। কোনো সামাজিক দূরত্ব থাকলো না এবং বেশির ভাগ শ্রমিক মাস্ক পরলো না। ঢাকাতেও বহুলোক জীবিকার তাগিদে লকডাউন অমান্য করে এবং স্বাস্থ্যবিধি না মেনে ঘরের বাইরে চলে আসলো। রেহানা সিদ্দিকীযেহেতু অদৃশ্য ও অজানা, এই ভাইরাসটির বিষয়ে কারো কোনো সম্যক ধারণা ছিল না। তাই অনেক বেসরকারি হাসপাতাল তাদের কর্মকাণ্ড গুটিয়ে ফেলল। সরকারি হাসপাতালের ওপর চাপ বাড়তে থাকল। কয়েকটি হাসপাতালকে শুধুমাত্র কোভিড-১৯ এর চিকিৎসার জন্য নির্ধারিত করা হল। অনেক ক্ষেত্রে রোগীরা হাসপাতাল থেকে হাসপাতালে ঘুরেও চিকিৎসা পেল না, যা আমরা ঘরে বসেই টিভিতে প্রত্যক্ষ করলাম। আরও দুঃখজনক বিষয় হলো, কয়েকটি হাসপাতাল করোনাভাইরাসের চিকিৎসার নামে মানুষের জীবন নিয়ে অনৈতিক ব্যবসা জুড়ে দিলো। অচেনা অজানা ভাইরাসটি সংক্রমণের বিষয়ে সবাই এতটাই ভীত সন্ত্রস্ত হলো যে-আক্রান্ত আপনজনের কাছে স্বজনেরা সহজেই আসতে চাচ্ছিলেন না। মৃত ব্যক্তির দাফনের ভার বিভিন্ন স্বেচ্ছাসেবক সংস্থার হাতে তুলে দিয়ে স্বজনরা দূরে থাকলেন। অন্যদিকে মহান পেশায় নিয়োজিত চিকিৎসক ও স্বাস্থ্যকর্মীগণ এবং আইনশৃঙ্খলা রক্ষা বাহিনীর সদস্যগণ নিজ নিজ দায়িত্ব পালন করতে গিয়ে এই ভাইরাসে আক্রান্ত হয়ে মৃত্যুবরণ করতে থাকলেন। শুধু আমাদের দেশেই নয় সারা বিশ্বে এত অমানবিক কর্মকাণ্ডের মধ্যে কিছু মানব সন্তান তাদের ব্যক্তি উদ্যোগ ও সংগঠনের মাধ্যমে অসহায় মানুষের সাহায্য-সহযোগীতায় সরকারের পাশে এসে দাঁড়ালেন। মনে হল, পৃথিবীতে মানবতার জায়গাটি এখনও হারিয়ে যায়নি। এইভাবেই নানা বিপর্যয়ের মধ্যেও সময় এগুতে থাকল। বিশেষ করে জুন-জুলাই’এর দিকে করোনার ভয়াবহতা চরমে উঠল। বিভিন্ন দেশের কূটনীতিকসহ বিদেশি নাগরিকেরা ধীরে ধীরে চাটার্ড বিমানে করে দলে দলে ঢাকা ছাড়তে লাগল। অন্য দিকে বিদেশে কর্মরত আমাদের প্রবাসী নাগরিকরা অনেকে নিয়মিত ছুটি কাটাতে এবং অন্য কিছুসংখ্যক প্রবাসী ভয়াবহ পরিস্থিতিতে প্রিয়জনদের সাথে মিলিতি হওয়ার আশায় দেশে ফিরে আসলো। আমাদের দেশের মধ্যেও অনেকে তাদের চাকরি হারাতে শুরু করল এবং বহু চেষ্টার পরেও কোনো সুরাহা না হওয়ায়, যাদের গ্রামে অবলম্ব আছে তারা নিজদের সহায় সম্বল নিয়ে গ্রামে ফিরে যেতে থাকল। গ্রামে ফেরত লোকজন, যারা একসময় পরিবারের উপার্জনক্ষম মানুষটি ছিল তারাই নিজের পরিবারের ওপর বোঝা হয়ে দাঁড়ালো। মার্চ-এপ্রিল থেকে সরকারি পর্যায়ে বিভিন্ন সেক্টরে প্রণোদনা প্রদান ও সার্বিকভাবে ত্রাণ তৎপরতা শুরু হল। বিভিন্ন বেসরকারি প্রতিষ্ঠানও ত্রাণ কাজে এগিয়ে আসলো। ব্যক্তিগত উদ্যোগে আমিও আমার সেবামূলক প্রতিষ্ঠানের পক্ষ হতে এই পরিস্থিতির মোকাবেলায় আমার ত্রাণ তৎপরতা আগের তুলনায় যতটা সম্ভব বাড়িয়ে দেওয়ার চেষ্টা করলাম।এদিকে ভাইরাসটির প্রতিষেধক বা ভ্যাকসিন আবিষ্কারের ব্যাপারে বিভিন্ন দেশ ও ঔষুধ কোম্পানির প্রতিযোগীতা শুরু হলো। স্বেচ্ছাসেবকদের ওপর একাধিক স্তরে পরীক্ষামূলক ঔষধ প্রয়োগ শুরু হলো। নানা সাফল্য পাবার পাশাপাশি হঠাৎ করে ঔষধের পার্শ্বপ্রতিক্রিয়ার খবরও পাওয়া গেল। যুক্তরাজ্যের স্বেচ্ছাসেবকদের মধ্যে আমার মেয়ের জামাই রিচার্ড লওসনও সংযুক্ত হলো। তবে সৌভাগ্যক্রমে তার শরীরে কোনো প্রতিক্রিয়া পরিলক্ষিত হয়নি। সবকিছু সামলে নিয়ে একদিকে যখন ভ্যকসিন আবিষ্কারের তোড়জোড় চলছে অন্যদিকে আবার করোনাভাইরাস ক্ষণে ক্ষণে নিজের ভোল পাল্টিয়ে গবেষকদের দুশ্চিন্তায় ফেলে দিলো। দেখা গেল গত প্রায় দশ মাসেও করোনাভাইরাসকে কেউ সঠিকভাবে চিনতেই পারল না। এত উন্নত দেশের এত বড় বড় বৈজ্ঞানিক, তারা সবাই অন্ধের মতো চলতে থাকল। বিভিন্ন কায়দায় লকডাউন দেওয়া হল। কিছু সময় পর সেটি তুলে ফেললে আবার সংক্রমণ বাড়লো। আবার লকডাউন, আবার অন্য কৌশল-একেবারে নাজেহাল অবস্থা দেখা গেল। ধনী দেশগুলোই বেশি ক্ষতিগ্রস্থ হলো এবং মৃতের সংখ্যা ওই দেশগুলোতেই এখনও সর্বোচ্চ লক্ষ্য করা গেল। এদিকে আমরা গত বেশ কয়েক মাস ধরে গৃহবন্দি অবস্থায় থেকে হাঁপিয়ে উঠেছি। এই সময়কালে আমরা অন্ততপক্ষে দুই-তিনবার গ্রামের বাড়িতে যেতাম। সেখানে আমার কিছু চলমান সামাজিক কার্যক্রম রয়েছে।আমাদের বাড়িতে যে ছেলেটি নিজেও বন্দি অবস্থায় থেকে আমাকে সাহায্য-সহযোগীতা করে সে আমাকে সান্তনা দিয়ে বলল, “ম্যাডাম, ভয় পাবেন না। এটা কিছুই নয়। অন্য অসুখ যেভাবে কিছু সময় পর এদেশ থেকে চলে গেছে, এটিও চলে যাবে। মাস্ক পরে বাইরে যান, গ্রামে চলেন, হায়াত-মওত তো আল্লাহর হাতে।”আসলেই আমাদের গ্রামে-গঞ্জে, এমন কি শহরেও বেশিরভাগ লোকের এই রকমই ধারণা। তাদের বিশ্বাস এতোটাই গভীর যে, তারা অনেকেই সামাজিক দূরত্ব মানে না। এমনকি মাস্কও পরে না। আল্লাহতালার অশেষ রহমতে আমাদের মত ঘন বসতিপূর্ণ দেশে করোনায় মৃত্যুর সংখ্যা অন্যান্য দেশের তুলনায় অনেক কম। আমাদের দেশে এখন ধীরে ধীরে করোনার চিকিৎসা ব্যবস্থার উন্নতি হচ্ছে। চিকিৎসকগণ বিভিন্ন পরিস্থিতি সাহসের সঙ্গে মোকাবিলা করে যথেষ্ট অভিজ্ঞতা সঞ্চয় করেছেন। তাই করোনা চিকিৎসায় তারা আগের চেয়ে অনেক বেশি পারদর্শিতার পরিচয় দিয়েছেন।কোভিড-১৯ আমাদের দেশে ঢুকে পড়ে যখন একের পর এক মানুষজনের মৃত্যু ঘটাতে লাগল, তখন থেকে বাড়তে থাকলো আমার দুঃশ্চিন্তার মাত্রা। এ যাবত যা নিশ্চিত জেনেও না জানার ভান করে এতটা গুরুত্ব দেইনি, সেই মৃত্যুর মতো সদাসত্য ঘটনাটি একেবারে নিজ দোরগোড়ায় এসে টোকা দেবে তা কল্পনাও করিনি। বুকে বিরাট এক ধাক্কা অনুভব করলাম। চিন্তিত হয়ে ভাবলাম, ঘরে স্বামী কঠিন ঔষধ সেবন করছেন, আমি ডায়াবেটিক, পিতা অতিবৃদ্ধ। অত্যন্ত বিচলিত হয়ে পড়লাম। প্রতিদিন চেনা অচেনা মানুষ জন মৃত্যুর কোলে ঢলে পড়ছেন। বিশেষকরে যারা পূর্ব থেকেই নানাবিধ জটিল অসুস্থতায় ভুগছেন তারা একবার হাসপাতাল এ ভর্তি হয়ে আর বাড়ি ফিরে আসতে পারছেন না। আমার বাড়ির কাছাকাছি বাবা-ভাই-বোন তাদের পরিবার নিয়ে বসবাস করেন, অথচ দেখা সাক্ষাৎ হচ্ছে না। এই পরিস্থিতিতে নিজেকে বড় অসহায় মনে হতে লাগল। একটি কথাই শুধু বারে বারে মনে হচ্ছিল, এই দানব ভাইরাসটি যদি আপনজনকে আক্রমণ করে বসে তবে তাদেরকে বোধহয় শেষ দেখাটিও দেখার সুযোগ রইল না। কারণ শুনছি মৃত্যুর পরেও শবদেহ হতে এই কোভিড-১৯ অন্য দেহে সংক্রমিত হতে পারে সহজেই।কতদিন আমরা এভাবে এই অস্বাভাবিক জীবন-যাপন করবো, কীভাবেই বা এই লকডাউন অবস্থায় দিনগুলো কাটাবো, কেউ কোনো কিছু নিশ্চিতভাবে বলতে পারছি না। কেউ কেউ বলছেন দুই মাস, কেউ বলছেন চার-ছয় মাস লেগে যাবে এই ভাইরাসটি এ দেশ থেকে সম্পূর্ণভাবে চলে যেতে। অবশ্য এসবই আমরা বিভিন্ন গবেষকগণের বিভিন্ন সময়ের বিভিন্ন উক্তির মাধ্যমে জানতে পারছিলাম। তবে কোনো কিছুই সঠিকভাবে বলা যাচ্ছিল না। ঘরে কিছু কিনে রেখেছিলাম বহুদিন আলস্য করে পরা হয়নি। ভাবলাম এই বন্দি পরিস্থিতিতে একটু পড়াশুনা করে এই সময়টির সদব্যবহার করি। বহু জ্ঞানীগুণী মানুষের বিভিন্ন বিষয়ের ওপরে, এমনকি আধ্যত্মিক বিষয়ও পড়তে ও শুনতে থাকলাম। এই ইন্টারনেট এর যুগে আজকাল তো আবার ঘরে বসেই সকল বিষয়ে জ্ঞান অর্জন করার সুবিধা হয়েছে-তাতে করে চোখের ওপর উপদ্রব ও কিছুটা কমে যায়। যাই হোক, এই নিশ্চুপ স্থবির পরিস্থিতিতে আমার ঘরের পরিবেশে আমিও আমাকে যেন গভীরভাবে চিন্তার জগতে নিয়ে যাচ্ছিলাম।আমার চিন্তাচেতনার রাজ্যকে আরও প্রসারিত করে নতুনভাবে জীবনকে চেনার সুযোগ করে দিলো এই ভাইরাস কোভিড-১৯।অত্যন্ত গভীরভাবে নিজ জীবনকে একটু পেছন দিক থেকে ভাবতে শুরু করলাম। যে জীবন পার করে এলাম তা কি পুরোপুরি সঠিক ছিল? নাকি তা ছিল পদে পদে ভুল। ভাবছি একটি সুন্দর সুষ্ঠু পরিবারে জন্ম নিয়েছিলাম। কিছুটা জ্ঞান অর্জন করলাম। ভাল মন্দ মিলিয়ে সংসার ধর্মও পালন করলাম। সন্তানদের ভাল মানুষ করে গড়ে তোলার প্রচেষ্টা চালালাম। এই পরিণত বয়সে এসে ক্ষুদ্র একটি সেবামূলক প্রতিষ্ঠানও চালিয়ে যাচ্ছি। কিছু সংখ্যক হতদরিদ্র মানুষকে সস্তি দেবার প্রয়াসে। মনে হচ্ছিল সবইতো সঠিক ছিল। তাহলে আমার চলার পথে কোথায় ঘাটতি হল? যে সুখ শান্তি আমার জীবনে ছিল তাকি সাময়িক, এতে কি কোনো পরিপূর্ণতা ছিল না?এই সব এলোমেলো কথা আমার মাথায় যখন ঘুরপাক খাচ্ছিল তখন আমি আমার ৯৬ বছর বয়স্ক বৃদ্ধ পিতার সঙ্গে আমার এই উপলব্ধি ভাগাভাগি করার জন্য যোগাযোগ করলাম। এই পরিস্থিতিতে তার উপলব্ধি জানতে চাইলে তিনি বললেন, “দেখ বাবা আমার প্রায় শতবছর বয়স হতে চললো। এ জীবনে আমি এমন সংকট কখনো দেখিনি ও শুনিওনি।তবে জীবনকে আমরা যতটা মসৃণ মনে করি আসলে তা না। এইভাবে ভালমন্দ সময়কে সাথে করেই এই জগৎ সংসারকে চালিয়ে নিতে হয়। এখানে শুধু প্রয়োজন সবকিছুর মধ্যে নিজেকে একটু মানিয়ে চলার দক্ষতা। আমরা এখন সেই মন্দ সময়টিই প্রত্যক্ষ করছি। কোনো না কোনো দিন আমরা এই দুঃসময় হতে পরিত্রাণ পাবোই।তবে আমি দেখে যেতে পারবো কি না জানি না।” বাবার এই বক্তব্যে আমিও মনে মনে উচ্চারণ করলাম আমিও তো যথেষ্ট বৃদ্ধ হয়েছি। আমি কি সেই পূর্বের স্বাভাবিক জীবন আবার দেখতে পাবো? এদিকে, চারিদিকে লোকজন হতাশ হয়ে বলতে শুরু করলো-আমাদের উপর আল্লাহর গজব পড়েছে, কেয়ামত অতি নিকটে, আমরা তার আলামত দেখতে পাচ্ছি। প্রকৃতি প্রতিশোধ নিচ্ছে। আমরা সকল বিষয়ে অতি বাড়াবাড়ি করেছি ইত্যাদি ইত্যাদি। এসকল কথাবার্তা বা কুসংস্কারগুলো পুরোপুরি মানতে না পারলেও আমরা যে জীবনের সকলক্ষেত্রে সীমালঙ্ঘন করে চলেছি-তা সমাজের দিকে একটু দৃষ্টি ঘুরালেই টের পাচ্ছি। আমাদের মধ্যে যে নীতি-নৈতিকতা, সততা, আবেগ, সহানুভূতি, অন্যের প্রতি ভক্তি, ভালোবাসা-এক কথায় আমরা আমাদের জীবনে ন্যূনতম মূল্যবোধ হতে অনেক দূরে সরে যাচ্ছি তা এই সমাজের অবক্ষয় দেখে আনায়াসেই বুঝতে পারি।সৃষ্টিকর্তার গজব আমাদের ওপর কেন পড়বে? তিনি কি আমাদের কখনো অমঙ্গল, অকল্যাণ চান? তাহলে তিনি কেন আমাদের অহেতুক এই শাস্তি দেবেন। আমি অন্তত এর কোনো যুক্তি খুঁজে পাই না। বরং, আমার চিন্তা চেতনায় যা বুঝতে পারি তাহলো এসবই আমাদের ভুলের খেসারত। শুনেছি, ডাইনোসরের মতো বৃহৎ জন্তুটি এই গ্রহে বহুকাল বিচরণ করে এক অজানা কারণে বিলুপ্ত হয়ে গেছে। তবে কি কোভিড-১৯ ভয়ংকর ক্ষমতাধর ক্ষুদ্র এই ভাইরাসটি মানুষ নামের শ্রেষ্ঠ জীবটিকে ধীরে ধীরে নিশ্চিহ্ন করে ফেলার উদ্দেশ্যে উদয় হয়েছে? দুঃখের বিষয়, সারা বিশ্বে সমগ্র মানবকূলে এত বড় বিপর্যয়ের মধ্যেও চলছে আন্তর্জাতিক পর্যায়ে নানা দূরভিসন্ধিমূলক তৎপরতা-এই কোভিড-১৯’কে জড়িয়ে। পাশাপাশি দেশে দেশে, মানুষে মানুষে চলমান হানাহানি, বোমাতঙ্ক এবং সকল প্রকার অনৈতিক কার্যকলাপও চলছে সমানভাবে।ইতিহাসের সবচাইতে কঠিন এই বাস্তবতায় লক্ষ লক্ষ মানুষ প্রাণ হারাচ্ছে। অথ চকোভিড-১৯ আমাদেরকে সামান ̈তমসংযমী, সংবেদনশীল ও সহনাভূতিশীল হবার শিক্ষাটি দিতে পারছে না। মানবতার যে শ্রেষ্ঠ ধর্ম-একে অন্যকে সেবা প্রদান, তাও আমরা নিজেদের স্বার্থে প্রতিনিয়ত লঙ্ঘন করে যাচ্ছি। এখন শুধু আমরা একটি কথাই ভাবছি। কখন এই ভাইরাসের প্রতিষেধক আবিষ্কার হবে, কখন আবার আমরা ফিরে যেতে পারবো আমাদের পূর্বের সেই তথাকথিত স্বাভাবিক জীবনে। আবার মেতে উঠবো সেই আনন্দ ফূর্তির জীবনে! অথচ আমাদের এই উচ্চাভিলাষী চরিত্রটিই যে আমাদের সুস্থ মানব জীবনের পতনের কারণ, সেই ̧রুত্বপূর্ণ বিষয়টি আমাদের উপলব্ধিতে যেনো কিছুতেই আসছে না। ভাবছি সৃষ্টিকর্তা আমাদের কল্যাণে আমাদের মঙ্গলের জন্য আমাদের উপভোগের জন্য তার এই প্রকৃতিতে কতোকিছুই না সৃষ্টি করে দিয়েছেন। উজাড় করে দিয়েছেন তার সম্পদের ভাণ্ডার হতে অসংখ্য মূল্যবান প্রাকৃতিক উপাদান। তা কি শুধুমাত্র এই প্রাণীকূলের মানবসন্তানদের জন্য? এই সম্পদের ভাণ্ডার কি শুধু মনুষ্য সমাজেরই ভোগ করার অধিকার? সৃষ্টিকর্তা এই গ্রহটিতে আরও অসংখ্য প্রজাতীর জীবজন্তু পশুপাখি সৃষ্টি করেছেন। তাদের কি স্বাধীনভাবে ভোগ করার কোনোই অধিকার নেই?আমাদের লোভাতুর চরিত্র প্রকৃতির মহামূল্যবান সম্পদ মাটি, পানি, বাতাস, গাছপালার প্রতি যত্নশীল না হয়ে বরং ধ্বংস করে দিচ্ছি এদের বংশবিস্তার। দুষিত করে চলেছি এই পৃথিবীর বাসযোগ্য পরিবেশ। নিধন করছি গাছপালা। এমনকি আমরা আমাদের নিজ শরীরটিকেও নানা অনিয়মের মাধ্যমে অত্যাচার নির্যাতন হতে রেহাই দিচ্ছি না।আমরাতো প্রাণী হিসাবে প্রকৃতির একটি অংশ মাত্র। এসব কিছুর ওপর শুধুমাত্র আমাদের একার অধিকার থাকতে পারে না। অথচ আমরা প্রতিনিয়ত প্রতিটি প্রাণির ওপর অত্যাচার অবিচারও নিপীড়ণের মাধ্যমে মহাপাপে লিপ্ত হয়েছি। প্রকৃতির প্রতি আমরা আরও ভালবাসা দেখিয়ে, যত্নবান ও মনোযোগী হয়ে যে পূণ্য সঞ্চয় করতে পারি, সেই বিষয়টিও আমরা সামান্যতম অনুভব করছি না। সৃষ্টিকর্তা কর্তৃক তার সৃষ্টির প্রত্যের জন্য নির্ধারিত জীবন ধারার উপায়গুলো যদি আমরা সঠিভাবে মেনে চলতাম, তাহলেই বোধ করি আমাদের জীবনকে আমরা পরিপূর্ণভাবে ভোগ করে যেতে পারতাম। যেখানে আমার একটিই যথেষ্ট ছিল, সেখানে আরও দুটি-তিনটির প্রতি কেন জানি আমাদের নজর বেশি। অথচ যার কিছুই নেই, যার ন্যূনতম প্রয়োজনটি অনেক গুরুত্বপূর্ণ, তার দিকে দৃষ্টিপাত করার আমাদের সময় কোথায়? মন ও আত্মার পবিত্রতার বিষয়টি আমলে না নিয়ে আমরা কেবলই বস্তুবাদের দিকে ঝুঁকে পড়ছি। আমরা ভুলে যাই যে শুধুমাত্র অর্থনৈতিক উন্নয়নই জীবনে পরিপূর্ণতা এনে দিতে পারে না, একটি উন্নত জীবনের জন্য আমাদের প্রয়োজন সুস্থ চিন্তাধারার বিকাশ।এই ক্ষণিকের সুখ, আনন্দ উপভোগের আশায় আমরা নিজ জীবনকে দুঃখের দিকে বয়ে নিয়ে যাচ্ছি। ফলশ্রুতিতে অধিক সুখ-শান্তি কিনতে গিয়ে আমরা চরম অশান্তিকেই কিনে নিয়ে আসছি। যতদিন না আমরা এই বিষয়গুলোকে আমাদের চিন্তাচেনতায় ধারণ করতে পারবো, ততদিন এই মানবসমাজ ক্ষতিগ্রস্থ হতেই থাকবে। কোভিড-১৯’এর এই পরিস্থিতিতেই আমার একাকি লকডাউন পরিবেশে যে আন্তরিক আত্মউপলব্ধি হয়েছে তার সারমর্ম টানতে গিয়ে এটুকুই বলা যায় সৃষ্টিকর্তার সৃষ্টি এই বিশ্বব্রহ্মাণ্ডে যে অসংখ্য বিচিত্র প্রাণিকূল রয়েছে, শত বিভিন্নতা থাকা সত্ত্বেও তারা নিজ নিজ স্বকীয়তা বজায় রেখে একই ঐকতানে নিজস্ব অধিকার ভোগ করবে, সেটিই হবে সঠিক প্রাকৃতিক নিয়ম। এই নিয়মের ব্যতিক্রম হলেই আমরা আমাদের জীবনে সর্বনাশ ডেকে আনবো। এই সামঞ্জস্যপূর্ণ জীবন ব্যবস্থাই এনে দিতে পারে আমাদেরকে একটি সুস্থ পারিবারিক, সামাজিক, রাষ্ট্রীয় এবং সর্বোপরি আর্ন্তজাতিক ক্ষেত্রে শান্তি ও ঐক্যের পরিবেশ। পরিশেষে বলা যায়, আমাদের যার যার ধর্ম, আদর্শ বিশ্বাসগুলো, বুদ্ধি, বিবেক, সততা ও পরিমিতবোধের দ্বারা পরিচালিত করার মাধ্যমেই আমরা পেতে পারি আমাদের প্রত্যেকের জীবনের পরিপিূর্ণতা। আর এভাবে বেঁচে থাকার সার্থকতাতেই মিলবে আমাদের সার্বিক মুক্তি।
রেহানা সিদ্দিকী সমাজসেবা মূলক সংস্থা ""ফর ইউ ফরএভার""এর (এফওয়াইএফই) চেয়ারপারসন হিসেবে দায়িত্ব পালন করছেন।","3","https://bangla.dhakatribune.com/articles/opinion/page/3"
"1632474890-1036","https://bangla.dhakatribune.com/","মতামত","https://bangla.dhakatribune.com/articles/opinion","টেলিভিশনশিল্প অনাহারে থাকে, কিন্তু...","https://bangla.dhakatribune.com/opinion/2019/11/21/17240","বিজ্ঞাপনের পরিধি ছোট হয় নাই বরং বেড়েছে কিন্তু আমরা সেই টাকাগুলো আমাদের ঘরে আনতে পারছি না। সুতরাং বাজার ছোট, ব্যবসা নাই, তাই লোক ছাঁটাই, এই নাকিকান্নার অন্তত আমার কাছে কোনো আবেদন নাই
এইতো ক’দিন আগে বিশ্বখ্যাত একটি গণমাধ্যমে পেশাগত ঝুঁকি নিয়ে দারুণ একটা রিপোর্ট এসেছে। নিঃসন্দেহে কৃতজ্ঞতা জানাই তাদের প্রতি। সেইসাথে তাদেরকেও অনুরোধ জানাই, নৈতিক দায়িত্ব থেকেই এই শিল্পের এই কঠিন অবস্থায় অন্তত ১০ জনকে নিয়োগ দেওয়ার জন্য। রোহিঙ্গাদের নিয়ে অনেক বড় বড় দেশ অনেক নীতিবাক্য ছোড়েন কিন্তু ১ জন রোহিঙ্গা শরণার্থীরও দায়িত্ব নেন না, যথেষ্ট সুযোগ থাকা সত্ত্বেও।  তবে এখানে আসলেই সুযোগ নেই, বিশ্বব্যাপী তারাও অনেক চাপের মুখে আছেন। তাদের আমি চাকরি দেওয়ার অনুরোধটি প্রত্যাহার করে নিলাম।কিন্তু কেন সুযোগ নেই? সেই প্রশ্নটার উত্তর আমরা খুঁজছি না, আমি শুধু টেলিভিশনশিল্প নিয়েই দুটি কথা বলতে চাই। টেলিভিশন কি মানুষ এখন শুধুই ডিশ অ্যান্টেনার মাধ্যমে কেবলে দেখছে? বাক্স থেকে মুঠোফোনে চলে এসছে টেলিভিশন। যেহেতু বিজ্ঞাপন দাতারা মোরসেগমেন্টেড অডিয়েন্স পাচ্ছেন অনলাইনে সেহেতু তারা অনলাইন নির্ভর হয়েছেন, তাও আজ ৫ বছর আগে থেকেই। কিন্তু কয়টা টেলিভিশন তাদের সম্প্রচার কেবল থেকে অনলাইনের তরঙ্গে নিয়ে যেতে পেরেছেন? প্রত্যেক বিজ্ঞাপনদাতার প্রথম পছন্দ অনলাইন ভার্সন আর সে কারণেই তারা তাদের বিনিয়োগের শতকরা ৬০ ভাগ শিফট করেছেন অনলাইনে। কারা পাচ্ছে সেই টাকা? মূলত সোশ্যাল মিডিয়া, ইউটিউব আর গুগল, এই প্ল্যাটফর্মগুলো কি আমার গণমাধ্যম শিল্পের অংশ! বিজ্ঞাপনের পরিধি ছোট হয় নাই বরং বেড়েছে কিন্তু আমরা সেই টাকাগুলো আমাদের ঘরে আনতে পারছি না। সুতরাং বাজার ছোট, ব্যবসা নাই, তাই লোক ছাঁটাই, এই নাকি কান্নার অন্তত আমার কাছে কোনো আবেদন নাই। ট্রেডিশনাল মার্কেটিং বাদ দিয়ে এখন সেগমেন্টেড টার্গেট বেইজড মার্কেটিংয়ে যেতে হবে। ক'জন দক্ষ আছেন, ক'জন আছেন প্রোডাক্ট ডেভেলমেন্ট আর স্ট্র্যাটিজিক মার্কেটিংয়ে দক্ষ! এই মাল্টি টাস্কিং ক্যাপাবল কর্মীদের সামনে আনতে না পারলে কাঁদতেই হবে, সমাধান হবে না। আমার দেশেই এখন কয়েকটি টেলিভিশন শুধুমাত্র অনলাইনের জন্য আলাদা করে অনুষ্ঠান বানাচ্ছেন, সেগুলো আলাদাভাবে বিপণন হচ্ছে। শুধুই কি প্রোডাক্ট আপনাকে টাকা দেবে? মার্কেটিং থেকে বেড়িয়ে এসে মোর কনসেনট্রেট করতে হবে কমিউনিকেশনে। অনলাইনগুলো কেন ভিজুয়াল মিডিয়া স্ট্রং করছে? কারণ আপনি এখানে খেলতে আসছেন না। কিন্তু ভিজুয়ালি আপনার সক্ষমতার ধারে-কাছেও তারা নাই। আপনার স্টুডিও থেকে শুরু করে ইনফ্রাস্ট্রাকচারের সব কিছুই আছে। শুধু নাই অনলাইনের জগতের জন্য প্রোডাক্ট ডেভেলপমেন্টের জন্য আন্তরিকতা আর সেই প্রোডাক্ট বিক্রি করার মতো দক্ষ জনবল। জনবল আপনার পাশেই আছেন শুধু চিনতে সমস্যা! এ তো গেল একটি দিক, আপনি কি জানেন না, এই বাজারেই আরো অনেক জায়গায় বিজ্ঞাপনের নতুন অর্থখাত আছে। তার কতোটা আপনি আমি নিতে পারছি আমাদের ঘরে?পণ্যের প্রচারের ক্ষেত্রে শুধুই কি বিজ্ঞাপন আমাদের শেষ ভরসা! বিশেষ বিশেষ পণ্যের সংশ্লিষ্ট শিল্পগুলোকে নিয়ে ভাবনার জায়গায় আমাদের কতোটা দখল আছে? তাদের কতোটা কাছে আমরা থাকতে পারছি? কেন আমরা পুরো শিল্পের উন্নয়নের জন্য কাজ করতে পারছি না সেই শিল্পের অর্থায়নে। কেন এখনো দেশের মেগা প্রজেক্টগুলোর নলেজ ম্যানেজমেন্ট আর তার প্রচারে আমাদের নেই কোনো আধুনিকতার ছাপ! কেন সেই সেমিনার সিম্পোজিয়াম, পোস্টার, মাঠে প্রোজেক্টর আর মাইকিংই আমাদের ভরসার সবটুকু জুড়ে? কেন সেই প্রচারণায় আমাদের টার্গেট অডিয়েন্স মার্ক হয় না, আগে থেকেই কেন সেই কমিউনিকেশনে থাকে না কোনো স্ট্র্যাটিজি, কোনো পলিসি?আমরা প্রায়শই তারকাদের যুক্তকরি আমাদের বিভিন্ন কাজে-কর্মে, কেন তাদেরকে তাদের কোটি কোটি দর্শক ভক্তকুলকে সম্পৃক্ত করা যায় না সেই পণ্যের মাধ্যমে! গণমাধ্যমের বিপণনে আর সেকেলে ধ্যান-ধারণা ভাত পাচ্ছে না এটুকু নিশ্চিত। চাই নিত্যনতুন আইডিয়া আর তার দ্রুত বাস্তবায়ন। নতুন নতুন বাজার সৃষ্টি তো বটেই চাই পুরাতন বাজারগুলোকে নতুনভাবে আবিষ্কার করা। তাদেরকে নতুন আর স্পেসিফিক ওয়ান টু ওয়ান মার্কেটিং এ অভ্যস্ত করার দায়িত্বটুকুও কিন্তু আমাদেরই।   এদিকে, দেখুন ব্র্যান্ড প্রমোশনের পরিধি পরিবর্তিত হয়েছে কিন্তু সেই সুবাদে ইনোভেটিভ কি করতে পেরেছেন আপনি সেখানে? এই ধরুন, পত্রিকাগুলোর বড় আয় আসে সাপ্লিমেন্ট থেকে, টেলিভিশনে কি সাপ্লিমেন্ট করা যায় না? কই দেখলাম না তো, এমন অজস্র বিষয় আছে। শুধু পণ্যের বিজ্ঞাপনের পিছে ছুটে হবে না আর, চেতনার পিছনেও একটু সময় দিতে হবে। চেতনার ছড়িয়ে দিতেও বাজেট আছে, আর সেটা নিজের করে নিতে প্রস্তুত নন আপনারা। নতুন করে ভাবনার প্রয়োজন আছে বিস্তর। সেটুকু করতে পারলে ৩০টা টেলিভিশন মাসে গড়ে ১ কোটি টাকা শুধু ইনোভেটিভ কমিউনিকেশন থেকেই আনতে পারে, সেদিকে নজর না দিয়ে শুধু লোক ছাঁটাই আর এই কান্নাকাটি সত্যিই ভালোলাগে না। একবুক চাপা কষ্ট নিয়ে ১১ বছরের সাংবাদিকতা ফেলে যোগ দিয়েছি কমিউনিকেশনে। মুদ্রার দুই পিঠ চিলের চোখে দেখেছি আমি। সেই অধিকার থেকেই দুই লাইন লিখলাম। সবাই আমার ভাবনার ছোট্ট ভুলগুলো ক্ষমাসুন্দর চোখেই দেখবেন আশা করি। এই কথাগুলো গেল দুই বছর বিভিন্ন আড্ডায় বলে আসছি কোনো লাভ হয়নি। এখন যখন পিঠ ঠেকেই গেছে তখন একটা চেষ্টাই না হয় হোক, ইতিবাচক উপায়ে!আমার সাংবাদিক সহকর্মীরা ভালো থাকলেই দেশ ভালো থাকবে। স্বাধীন বাংলাদেশে এই মানুষগুলোর আত্মত্যাগকে সম্মান জানানোর মতো সত্যিই কেউ নেই। সবার অধিকার প্রশ্নে সোচ্চার হওয়াই যাদের পেশা, তাদের নিজের অধিকার প্রশ্নে থাকতে হয় বোবা! টেলিভিশনশিল্পে সুদিন আসবেই! রাফে সাদনান আদেল গণযোগাযোগকর্মী***********************************************************************************************************প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনও ধরনের দায় নেবে না।","7","https://bangla.dhakatribune.com/articles/opinion/page/7"
"1632475189-1078","https://bangla.dhakatribune.com/","মতামত","https://bangla.dhakatribune.com/articles/opinion","অ্যাস্ট্রাজেনেকা ভ্যাক্সিনে রক্ত জমাটের...","https://bangla.dhakatribune.com/opinion/2021/04/28/34079","মূল্য ও সংরক্ষণ তাপমাত্রার বিচারে অ্যাস্ট্রাজেনেকা ভ্যাক্সিন নিঃসন্দেহে আমাদের জন্য একটি ভালো অপশন। তবে, দেশে ইদানিং ব্যাপকভাবে ছড়িয়ে পড়া সাউথ আফ্রিকান ভ্যারিয়েন্টের বিরুদ্ধে এই ভ্যাক্সিন কতটুকু কার্যকর তা নিয়ে কিছুটা প্রশ্ন দেখা দিয়েছে
করোনাভাইরাস অতিমারি এ ধরিত্রীর বাসিন্দাদের পরীক্ষা নেয়া অব্যাহত রেখেছে। ২০১৯ এর শেষ পাদে চীনের উহানে প্রথমে আবির্ভূত হওয়ার পর এটি যখন বিদ্যুৎ স্ফুলিঙ্গের ন্যায় বিশ্বময় ছড়িয়ে পড়ে, বিশ্বের সর্বোন্নত চিকিৎসা সুবিধা সম্পন্ন দেশসমূহও এর সামনে অসহায় হয়ে পড়ে। প্রথম ধাক্কাটা কাটতে না কাটতে অনেক দেশেই অতিমারির দ্বিতীয় ঢেউ, এমনকি কোথাও কোথাও তৃতীয় ঢেউ, আঘাত হেনে চলেছে। সুনির্দিষ্টভাবে কার্যকর কোনো চিকিৎসা ব্যবস্থার অনুপস্থিতিতে বিজ্ঞানীরা অতিমারির সূচনা লগ্ন থেকেই সংক্রমণের বিস্তার ঠেকাতে এর বিরুদ্ধে সুরক্ষা দিতে সক্ষম এমন ভ্যাক্সিন তৈরির উপর সর্বোচ্চ গুরুত্ব আরোপ করে আসছিলেন।বিজ্ঞানীদের অসামান্য পরিশ্রমের ফলশ্রুতিতে অতিমারি শুরুর এক বছরের মধ্যেই ভ্যাক্সিন তৈরিতে সাফল্য আসতে শুরু করে। এখন পর্যন্ত যেসব ভ্যাক্সিন সাধারণ্যে প্রয়োগের জন্য বিভিন্ন দেশে অনুমোদন লাভ করেছে, তার মধ্যে উল্লেখযোগ্য কয়েকটি হল: ফাইজার-বায়োএনটেক ভ্যাক্সিন, মডার্না-এনআইএআইডি ভ্যাক্সিন, অক্সফোর্ড-অ্যাস্ট্রাজেনেকা ভ্যাক্সিন, জনসন এন্ড জনসন (জেএন্ডজে) ভ্যাক্সিন, সাইনোফার্ম-বেইজিং ভ্যাক্সিন, সাইনোভ্যাক ভ্যাক্সিন এবং স্পুটনিক ভি ভ্যাক্সিন। ফাইজার ও মডার্নার ভ্যাক্সিনে মূল উপাদান হিসেবে করোনাভাইরাসের স্পাইক প্রোটিন নির্দেশকারী এম-আরএনএ ব্যবহৃত হয়েছে। অন্যদিকে অ্যাস্ট্রাজেনেকা, জেএন্ডজে এবং স্পুটনিক ভি ভ্যাক্সিনে স্পাইক প্রোটিনের কোডবাহী এডেনোভাইরাস (নন-রেপ্লিকেটিং) ভেক্টর ব্যবহার করা হয়েছে। এ ধরনের ভাইরাস মানুষ ও অন্যান্য প্রাণীর দেহে পরিলক্ষিত সাধারণ ঠাণ্ডা সৃষ্টি করে থাকে। অন্যদিকে, সাইনোফার্ম ও সাইনোভ্যাক ভ্যাক্সিনে সরাসরি করোনাভাইরাসের একটি নিষ্ক্রিয়কৃত ভার্সন ব্যবহার করা হয়েছে।বাংলাদেশ ভারতের সেরাম ইনস্টিটিউটের সাথে তিন কোটি ডোজ অ্যাস্ট্রাজেনেকা ভ্যাক্সিনের জন্য চুক্তিবদ্ধ হয়েছে। এছাড়া, কোভ্যাক্স কর্মসূচির আওতায় একই ভ্যাক্সিনের আরও ছয় কোটি আশি লাখ ডোজ পাওয়ার কথা রয়েছে। সেরাম ইনস্টিটিউট থেকে ইতোমধ্যে চুক্তির আওতায় ৭০ লাখ ডোজ এবং ভারত সরকারের উপহার হিসেবে আরও ৩৩ লাখ ডোজ ভ্যাক্সিন দেশে এসেছে এবং এর ভিত্তিতে ফেব্রুয়ারি মাস থেকে গণ টিকাদান কর্মসূচি চালু হয়েছে। অ্যাস্ট্রাজেনেকা ভ্যাক্সিনের উল্লেখযোগ্য সুবিধাদির মধ্যে রয়েছে এর নিম্ন মূল্য (ডোজ প্রতি মাত্র ৪-৮ ডলার) এবং সাধারণ রেফ্রিজারেটরের তাপমাত্রায় (৪ °সে.) এর সংরক্ষণযোগ্যতা। তাছাড়া, এটি করোনা সংক্রমণের বিরুদ্ধে ৭০% সুরক্ষা দিতে সক্ষম বলে পরীক্ষায় প্রমাণিত হয়েছে।মূল্য ও সংরক্ষণ তাপমাত্রার বিচারে অ্যাস্ট্রাজেনেকা ভ্যাক্সিন নিঃসন্দেহে আমাদের জন্য একটি ভালো অপশন। তবে, দেশে ইদানিং ব্যাপকভাবে ছড়িয়ে পড়া সাউথ আফ্রিকান ভ্যারিয়েন্টের বিরুদ্ধে এই ভ্যাক্সিন কতটুকু কার্যকর তা নিয়ে কিছুটা প্রশ্ন দেখা দিয়েছে। অবশ্য, সংবাদসূত্রে প্রকাশ, অক্সফোর্ড-অ্যাস্ট্রাজেনেকা ইতোমধ্যে এই ভ্যাক্সিনের সাউথ আফ্রিকান ভ্যারিয়েন্টের উপযোগী একটি পরিবর্তিত ভার্সন তৈরির কাজ শুরু করে দিয়েছে, যা বছরের শেষ নাগাদ পাওয়া যাবে বলে আশা করা হচ্ছে। অন্য একটি কারণে এই ভ্যাক্সিন সাম্প্রতিক সময়ে বিশেষভাবে সংবাদ শিরোনাম হয়েছে। তা হল, এই ভ্যাক্সিন গ্রহণের ফলে গ্রহীতাদের একটি অতি ক্ষুদ্র অংশের মধ্যে বিশেষ ধরনের রক্ত জমাটের প্রবণতা দেখা গেছে, যা এমনকি কিছু রোগীর মৃত্যুরও কারণ হয়েছে। এই সমস্যা দেখা দেয়ায় বিশ্বের অনেক দেশ এই ভ্যাক্সিনের প্রয়োগ সাময়িকভাবে স্থগিত করেছে। একটি দেশ- ডেনমার্কতো এর প্রয়োগ সম্পূর্ণরূপে বাতিলই করে দিয়েছে।এই সমস্যায়‌ প্রধানত মস্তিষ্ক কিংবা উদর অঞ্চলের শিরাসমূহে রক্ত জমাট বাঁধতে এবং যুগপৎভাবে রক্তের অণুচক্রিকার সংখ্যা হ্রাস পেতে দেখা যায়। সাধারণভাবে ভ্যাক্সিন গ্রহণের ৫-২০ দিনের মধ্যে সমস্যাটি পরিলক্ষিত হতে দেখা গেছে। রোগীর মধ্যে যেসব উপসর্গ দেখা দেয় তার মধ্যে রয়েছে, শ্বাসকষ্ট, বুকে ব্যথা, পা ফুলে যাওয়া, অবিরাম পেটে ব্যথা, অনবরত প্রচণ্ড মাথা ব্যথা, চোখে ঝাপসা দেখা, ত্বকে ছোট ছোট লাল দাগ ইত্যাদি। সাধারণত হেপারিন নামক রক্ত জমাট প্রতিরোধী ওষুধ সেবনের পর কিছু বিরল ক্ষেত্রে এধরনের সমস্যা হতে দেখা যায়, যা চিকিৎসা শাস্ত্রে হেপারিন ইনডিউসড থ্রম্বোসাইটোপেনিয়া (এইচআইটি) নামে পরিচিত। এর অনুকরণে বিজ্ঞানীরা ভ্যাক্সিন গ্রহণের ফলে দেখা দেয়া এই সমস্যাটির নাম দিয়েছেন ভ্যাক্সিন ইনডিউসড থ্রম্বোটিক থ্রম্বোসাইটোপেনিয়া (ভিআইটিটি)। এখানে উল্লেখ করা যেতে পারে, করোনা সংক্রমণের ফলেও এ ধরণের রক্ত জমাটের সমস্যা দেখা দিতে পারে (কোভিড-১৯ এসোসিয়েটেড কোয়াগুলোপ্যাথি - সিএসি)।দেখা গেছে, যে সব লোকের ক্ষেত্রে হেপারিন গ্রহণের ফলে এ সমস্যা দেখা দেয়, হেপারিন তাদের দেহে প্লাটিলেট ফ্যাক্টর ৪ নামের একটি প্রোটিনের সাথে বিক্রিয়া করার কারণে শরীরের রোগ প্রতিরোধ ব্যবস্থা এর বিরুদ্ধে এন্টিবডি তৈরি করে, যা অবশেষে প্লাটিলেট ভেঙ্গে রক্ত জমাটকারী উপাদানের নিঃসরণ ঘটায়। অ্যাস্ট্রাজেনেকা ভ্যাক্সিন গ্রহণে যাদের রক্ত জমাটের সমস্যা হয়েছে, তাদের দেহেও এধরণের এন্টিবডির অস্তিত্ব মিলেছে। তবে, যে বিষয়টি বিজ্ঞানীদের কাছে এখনও পরিষ্কার নয় তা হল, এসব ভ্যাক্সিন গ্রহীতার শরীরে ভ্যাক্সিন নেয়ার আগে থেকেই কি এধরনের কিছু এন্টিবডি ছিল, নাকি ভ্যাক্সিন নেয়ার পরেই কেবল এতে ব্যবহৃত এডেনোভাইরাস, এ থেকে উৎপাদিত স্পাইক প্রোটিন কিংবা এতে বিদ্যমান কোন অপদ্রব্যের প্রভাবে এগুলো তৈরি হয়েছে। এদিকে, ইউনিভার্সিটি অফ ইউটাহ-এর ইমিউনোলজিস্ট এরন পেট্রি মনে করেন, করোনা সংক্রমণের ফলে যে রক্ত জমাটের সমস্যা দেখা যায়, সেখানেও একই এন্টিবডি কাজ করে। তবে, এক্ষেত্রে আরও কিছু মেকানিজম যুগপৎভাবে সক্রিয় হয়ে থাকে, ফলে সমস্যাটি অধিকতর গুরুতর আকার ধারণ করে। (Blood Clot Risk from COVID-19 Higher than After Vaccines: Study | The Scientist Magazine®, April 16, 2021)শুধু অ্যাস্ট্রাজেনেকা ভ্যাক্সিন নয়, জেএন্ডজে ভ্যাকসিনের ক্ষেত্রেও রক্ত জমাটের সমস্যা দেখা গেছে। যেহেতু এ দুটি ভ্যাক্সিনই এডেনোভাইরাসে তৈরি, এডেনোভাইরাসের কোন উপাদান কিংবা এতে মিশ্রিত কোন অপদ্রব্যের প্রভাবে এসব এন্টিবডি তৈরি হচ্ছে এমনটি মনে করার যুক্তিসঙ্গত কারণ রয়েছে। কিন্তু, এডেনোভাইরাসে তৈরি অন্য ভ্যাক্সিন স্পুটনিক ভি -এর ক্ষেত্রে এ ধরণের কোন পার্শ্বপ্রতিক্রিয়া ঘটেনি বলে দাবি করা হয়েছে। যদিও প্রস্তুতকারক প্রতিষ্ঠানের পক্ষ থেকে এর সপক্ষে ভ্যাক্সিন তৈরিতে ভিন্নতর এডেনোভাইরাস ব্যবহার এবং প্রক্রিয়াজাতকরণকালে উন্নততর বিশোধন পদ্ধতি প্রয়োগ সহ বিভিন্ন যুক্তি দেয়া হয়েছে, এ বিষয়ে এক্ষুনি চূড়ান্ত কোন উপসংহার টানা সমীচিন হবে না। (Russia seeks to distance Sputnik V from blood clotting cases | The Pharma Letter, April 15, 2021)রেগুলেটরি বডিসমূহের কাছে গুরুত্বপূর্ণ প্রশ্ন হল, ভ্যাক্সিন গ্রহণে করোনা থেকে সুরক্ষা প্রাপ্তির উপকারিতার তুলনায় রক্ত জমাটের যে ঝুঁকি তা কতটা গুরুতর। অক্সফোর্ড বিশ্ববিদ্যালয়ে পরিচালিত সাম্প্রতিক এক গবেষণায় দেখা গেছে, করোনা সংক্রমণের ফলে সেরেব্রাল ভেনাস থ্রম্বোসিস (সিভিটি) অর্থাৎ মস্তিষ্কে রক্ত জমাট বাঁধার ঝুঁকি প্রতি ১০ লাখে ৩৯ এবং অ্যাস্ট্রাজেনেকা ভেক্সিনের প্রথম ডোজের পর প্রতি ১০ লাখে ৫। এর মানে দাঁড়ায় করোনা সংক্রমণে সিভিটির আশংকা অ্যাস্ট্রাজেনেকা ভ্যাক্সিনের তুলনায় প্রায় ৮ গুণ বেশি। (Risk of rare blood clotting higher for COVID-19 than for vaccines | University of Oxford, NEWS & EVENTS, April 15, 2021) পাশাপাশি, যে বিষয়টি বিশেষ গুরুত্বপূর্ণ তা হল, অ্যাস্ট্রাজেনেকা ভ্যাক্সিন করোনাজনিত গুরুতর অসুস্থতা ও মৃত্যুর বিরুদ্ধে প্রায় পুরোপুরি সুরক্ষা দিতে সক্ষম। কাজেই, স্পষ্টতই বুঝা যাচ্ছে, এই ভ্যাক্সিন নেয়ার উপকারিতা এর ফলে রক্ত জমাটের যে বিরল ঝুঁকি রয়েছে তার চেয়ে বহু গুণ বেশি। বিশ্ব স্বাস্থ্য সংস্থার (ডব্লিউএইচও) মহাপরিচালক তেদ্রোস আধানম গেব্রিয়েসুসের ভাষায়: ""কোভিড-১৯ জনিত গুরুতর অসুস্থতা ও মৃত্যুর ঝুঁকি এই ভ্যাক্সিনের যেসব খুবই নগণ্য ঝুঁকি রয়েছে তার চেয়ে বহুগুণ বেশি।"" (AZ Covid-19 vaccine and blood clots: the risks explained | PHARMACEUTICAL TECHNOLOGY, April 12, 2021) তবে, ভ্যাক্সিন নেয়ার পরে রক্ত জমাট সংশ্লিষ্ট যে সব উপসর্গের কথা উপরে বলা হয়েছে, তেমন কিছু দেখা গেলে কাল বিলম্ব না করে চিকিৎসকের শরণাপন্ন হওয়ার কোন বিকল্প নেই।এখানে, আরেকটি বিষয় আলোচনা করা দরকার। অ্যাস্ট্রাজেনেকা ভ্যাক্সিন গ্রহণে রক্ত জমাটের এই যে সমস্যাটি দেখা যাচ্ছে তাতে লিঙ্গ, বয়স কিংবা অন্য কোন বিষয় রিস্ক ফ্যাক্টর হিসেবে কাজ করে কি? যদিও এখন পর্যন্ত বেশির ভাগ ঘটনা অনুর্ধ্ব ৬০ বছর বয়েসী মহিলাদের ক্ষেত্রে ঘটেছে, ইউকে এবং ইউ -এর রেগুলেটরি অথরিটিসমূহের অভিমত হচ্ছে, এযাবৎ প্রাপ্ত তথ্য-উপাত্থের আলোকে বিশেষ কোন বিষয়কে রিস্ক ফ্যাক্টর হিসেবে চিহ্নিত করার সুযোগ নাই। প্রাপ্ত রিপোর্টসমূহে মহিলাদের সংখ্যা বেশি হওয়ার একটি সম্ভাব্য কারণ এই হতে পারে যে, প্রথম দিকে অগ্রাধিকারের ভিত্তিতে স্বাস্থ্যকর্মীদের ভ্যাক্সিন দেয়া হয়েছে, যাদের বেশিরভাগই মহিলা। তবে, সতর্কতা হিসেবে ইউরোপের অনেক দেশ অ্যাস্ট্রাজেনেকা ভ্যাক্সিনের প্রয়োগ তুলনামূলকভাবে অধিক বয়স্ক লোকদের ক্ষেত্রে সীমাবদ্ধ রাখতে নির্দেশ দিয়েছে। এছাড়াও, যুক্তরাজ্যের জেসিভিআইও অনুর্ধ্ব-৩০ বয়েসীদের ক্ষেত্রে অন্য কোনো ভ্যাক্সিন প্রয়োগের  সুপারিশ করেছে। (AZ Covid-19 vaccine and blood clots: the risks explained | PHARMACEUTICAL TECHNOLOGY, April 12, 2021)সবাই ভাল থাকুন।ড. মুহম্মদ দিদারে আলম মুহসিন, অধ্যাপক, ফার্মেসি বিভাগ, জাবি।প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","","https://bangla.dhakatribune.com/articles/opinion/page/2"
"1632474449-967","https://bangla.dhakatribune.com/","মতামত","https://bangla.dhakatribune.com/articles/opinion","মতামত: প্রায় ডিজিটাল বাংলাদেশে আপনাকে...","https://bangla.dhakatribune.com/opinion/2020/10/23/28723","আমরা ডিজিটাল বাংলাদেশ পরিকল্পনা নিয়ে কাজ করছি এবং আমাদের দেশে অনেক কর্মকাণ্ড ডিজিটালাইজড করার মধ্য দিয়ে অসাধারণ সাফল্য পেয়েছি। তাহলে, আমাদের অ্যাম্বাসিগুলোতে এমন অদক্ষতা কেন
এটি একটি মতামত, আর অন্য অনেক মতামতের মতোই এখানে একটি অভিযোগের কথা বলা হয়েছে। অভিযোগটি, অন্য অনেক অভিযোগের মতোই শুরু হয়েছে বিদেশে অবস্থানকারী এক বাংলাদেশির (এনআরবি) নিজ দেশ ভ্রমণের আকাঙ্ক্ষা থেকে। ভিসা প্রক্রিয়া নিয়ে নানা অভিযোগ নতুন নয়। তবে লন্ডনে অবস্থিত বাংলাদেশ হাইকমিশন হয়রানির এমন সব উপায় সৃষ্টি করেছে যা নিয়ে না লিখলেই নয়। তারা যে বিশৃঙ্খল পদ্ধতিতে কাজ করছে, তা পুরোপুরি ডিজিটাল বাংলাদেশকে উপহাস করা।   আমার আগ্নিপরীক্ষা শুরু হয়েছিল যুক্তরাজ্যের জন্য বাংলাদেশ হাইকমিশনের ওয়েবসাইট থেকে আবেদন ফরম সংগ্রহ করা থেকে। আমার যুক্তরাজ্যের পাসপোর্টে “ভিসা” অথবা “নো ভিসা” স্ট্যাম্পের প্রয়োজন ছিল। এদিকে কোভিডের কারণে অন অ্যারাইভাল ভিসাও বন্ধ। তাই আমাকে একাবিংশ শতাব্দীর সঙ্গে চলনসই নতুনভাবে তৈরি, পুরোপুরি ডিজিটাল আবেদন ফরমের দিকে যেতে হয়। 
ধাপ ১: আবেদন ফরমঅজানা কোনো কারণে, ম্যাক থেকে অনলাইনে আবেদন ফরম পূরণ করা যায় না। এটা হতে পারে এমন, যেন আমরা একটি বিবৃতি দিচ্ছি। বিবৃতিটি যেন অ্যাপলের যুগের বিরুদ্ধে। বিবৃতিটি যেন ক্যালিফোর্নিয়ার অ্যাপলের ঝলমলে হেডকোয়ার্টারে পণ্য সরবরাহকারী মিটমিটে আলো জ্বলা, নীরস পরিবেশের চীনা কারখানাগুলোর বিরুদ্ধে।  এরপর আবার সব ব্রাউজারে আমাদের মিশনের ওইয়েবসাইট কাজ করে না। ঠিক ব্রাউজারটি খুঁজে পেতে পেতে, আমি যেমন করেছিলাম, আপনার অনলাইন ফরমটির সর্বশেষ পেজে পৌঁছানোর আগেই ভরাডুবি হতে পারে। দুঃখিত, প্রয়োজনীয় সব দিকে মনোযোগ না দেওয়ার জন্য –সব ওয়েবসাইট সব ব্রাউজারে কাজ করবে এমন দিন চলে গেছে। এটা যেন অতীতে ফিরে যাওয়ার মতো এবং আরও গুরুতরভাবে, কীভাবে কী করতে হবে তার একটি আদেশ।   অনলাইন ফরমটিকে “অনলাইন” বলা হয়, কারণ এটি অনলাইনে পূরণ করা হয়। বেশ যুক্তিসঙ্গত। কিন্তু আপনি যখন “সাবমিট”এ চাপ দিবেন, তখন ফরমটি কোথাও যায় না--বরং আপনাকে সদ্য সম্পন্ন করা ফরমটি প্রিন্ট করতে বলা হয়। এরপর সেটিকে আপনার অ্যাপয়েন্টমেন্টের সময়ে সঙ্গে করে বাংলাদেশ হাই কমিশনে নিয়ে যেতে হবে। সেই সময়টিও আপনাকে আগে থেকে ঠিক করে নিতে হবে। টাকাও অনলাইনে পরিশোধ করা যায় না এবং এটা সাবমিটে চাপ দেওয়ার পর অনলাইন ফরম পূরণ শেষ না হওয়ার কারণ হতে পারে। প্রিন্ট করা অনলাইন আবেদনের কপি ও ব্যাংক কার্ড সঙ্গে নিয়ে পুরোনো ধাঁচে সামনাসামনি কাজটি শেষ করতে হয়।     
ধাপ ২: ২৮ কুইন্স গেটে অ্যাপয়েন্টমেন্ট সকাল ১০টা থেকে অ্যাপয়েন্ট নেওয়া শুরু হয় এবং ওয়েবসাইটে স্পষ্ট করে বলা আছে প্রত্যেক অ্যাপয়েন্টের সময় ১৫ মিনিট করে। আমি আমার অ্যাপয়েন্টমেন্টের সময় পাই দুপুর সোয়া ১২টায় এবং আমার ইমেইলে কনফার্মেশনের একটি প্রিন্ট করা কপিও দরকার ছিলো। ডিজিটাল বাংলাদেশ হওয়া সত্ত্বেও আমরা হার্ডকপি ভালোবাসি।হাইকমিশনে অ্যাপয়েন্টমেন্ট প্রত্যাশীদের লাইন এতো লম্বা ছিলো যে কুইনস গেটে উল্টোদিক থেকে আরেকটি লাইন করতে হয়। লাইনে থাকা লোকজন নিজেদের বাংলাদেশ হাই কমিশনের কর্মকর্তাদের করুণার পাত্র মনে করছিলেন: অপেক্ষা, আশা, হোয়াটসঅ্যাপ ও ফেসটাইমে প্রিয়জনকে আশ্বস্ত করা যে, তারা বাড়ি যেতে সব দরকারি স্ট্যাম্পগুলো পেয়ে যাচ্ছেন।মধ্যাহ্নের সময়, তখনও সেখানে সকাল সাড়ে ১০টার বাকি থাকা আবেদনকারীরা ছিলেন। তাদের কাছেও কনফার্মেশনের প্রিন্ট করা কপি ছিলো। আমি সবার ধৈর্য্য দেখে আশ্চার্য হয়েছিলাম। অ্যাপয়েন্টমেন্টের কারণ সম্পর্কে কেউ কোনো প্রশ্ন তুললো না।    মধ্যবয়সী একজন, মনে হয় ভূমধ্যসাগরীয় অঞ্চলের, জানতে চাইলেন এই লাইন থাই অ্যাম্বাসির কিনা। এরপর বাংলাদেশ হাই কমিশনের ভেতর থেকে একজন বের হয়ে আমাদের প্রিন্ট করা কপিগুলো পরীক্ষা করে দেখতে লাগলেন। একসময় তিনি খুঁজে পেলেন এক এনআরবি তার অনলাইন ফরমের হার্ড কপি ছাড়াই চলে এসেছেন।  ওই আবেদনকারী তার ফোনের দিকে আঙুল দিয়ে বলতে লাগলেন, “আমি ফরম অনলাইনে পূরণ করেছি।” এ নিয়ে বিতণ্ডা শুরু হলো। আইন ভঙ্গকারীর জন্য কোনো সহানুভূতি নেই। “প্রিন্টআউট, প্রিন্টআউট,” বাংলাদেশ হাই কমিশনের লোকটি চিৎকার করতে লাগলেন এবং তার হতাশায় আমার মধ্যেও সহানুভূতি জাগলো। মিশনের বাইরে ফুটপাথে লাইনের সবাইকে এক মিটার দূরে রাখতে চিহ্ন দেওয়া ছিলো, কিন্তু যে কোনোভাবেই হোক তা আর মানা হচ্ছিলো না। অন্তত, বেশিরভাগ বাঙালি এই কর্মীরা সযত্নে মাস্ক পরে ছিলেন।  লাইন ধীরে ধীরে সামনের দিকে আগাচ্ছিলো এবং মাঝে-মধ্যে কেউ কেউ লাইন থেকে বের হতে অন্যদের থেকে অনুমতি নিচ্ছিলেন। এর কারণ ছিলো দু’টো: হয় বৃদ্ধরা কেউ ফুটপাথের পাশে একটু বসে বিশ্রাম নিতে চাচ্ছিলেন অথবা কেউ বলছিলেন আজ সকালে তারা প্রচুর পানি পান করে ফেলেছেন। ২৮ কুইন্স গেটে গেলে আপনি আপনার মান-সম্মানকে বাড়িতে রেখে যাবেন। 
ডিজিটাল বাংলাদেশন্যায়সঙ্গতভাবে, আমি লক্ষ্য করলাম বাংলাদেশ হাই কমিশনের কর্মকর্তারা অক্লান্তভাবে কাজ করে যাচ্ছেন। তারা প্রার্থনা বা অন্য কোনো কারণে কোনো বিরতি নেননি। কর্মপদ্ধতির কারণেই তাদের সঙ্গে এমন হয়। এই অভিজ্ঞতা আমাদের প্রতিবেশী ভারতের সঙ্গে তুলনা করতে পারি, জিডিপিতে যাদের আমরা সম্প্রতি ছাড়িয়েছি।  গত বছরে আমি ভারতের ভিসার জন্য আবেদন করেছিলাম এবং ভিসার সম্পূর্ণ প্রক্রিয়া অনলাইনে আবেদন করার পর থেকে দুই কার্যদিবস সময় লেগেছিলো। আবেদন করতেও ১৫ মিনিট সময় লেগেছিলো। এছাড়া আমাকে আমার ডেস্ক ছেড়ে যেতে হয়নি, অথবা ম্যাক ছাড়া অন্য কম্পিউটার খুঁজতে হয়নি।এক দশক হয়ে গেল আমরা ডিজিটাল বাংলাদেশ পরিকল্পনা নিয়ে কাজ করছি এবং আমাদের দেশে অনেক কর্মকাণ্ড ডিজিটালাইজড করার মধ্য দিয়ে অসাধারণ সাফল্য পেয়েছি।সুতরাং, আমাদের অ্যাম্বাসিগুলোতে এমন খারাপ অদক্ষতা কেন? আমি জানি না, এই অভিজ্ঞতা আমাদের অন্য অ্যাম্বাসিগুলোতে ভিসাপ্রার্থীদের জন্য কতোটা আলাদা।  তবে লন্ডন এক্ষেত্রে কিছুটা অগ্রাধিকার পেতে পারে এবং বিশাল সংখ্যক এনআরবি বাস করার কারণে পররাষ্ট্র মন্ত্রণালয়ের কাছে বিষয়টি বিবেচনা করার মতো।ঢাকা লিট ফেস্টের একজন পরিচালক হিসেবে বছরের পর বছর ধরে আমরা লেখকদের কাছ থেকে অভিযোগের পুনরাবৃত্তি শুনে আসছি। এক সময় আমরা মনে করতাম তারা অনেক বেশি আশা করে! আমার ব্যক্তিগত অভিজ্ঞতার পর, আমি স্বীকার করবো, তারা তাদের যন্ত্রণা অনেক ভদ্রতার সঙ্গে তুলে ধরেছেন।অনেক ক্ষেত্রে তাদের এই যন্ত্রণা অ্যাম্বাসিতেই শেষ হয় না, বরং তাদের এবং আমরা আয়োজকদের ঢাকায় ইমিগ্রেশন পর্যন্ত তাড়া করে। ঢাকা বিমানবন্দরে হুইলচেয়ারে আবদ্ধ নোবেলজয়ী স্যার ভিএস নাইপলের প্রতি উদাসীনতা আমি কখনোই ভুলবো না। আমরা আমাদের অতিথেয়তার জন্য গর্ব করি এবং নিজেদের প্রযুক্তি জ্ঞানসম্পন্ন ভাবি। কিন্তু বাংলাদেশ হাইকমিশনের অভিজ্ঞতা আমাদের ওই দাবির সঙ্গে  মেলে না এবং এমনকি আমাদের সমকক্ষ অন্য দেশগুলোর কাজের সঙ্গেও নয়।  ডিজিটাল বাংলাদেশ এবং ভিশন ২০২১’এর জন্য বিশ্বের কাছে আমাদের অবশ্যই একটি ভালো ভাবমূর্তি প্রকাশ করতে হবে। আহসান আকবর ঢাকা লিট ফেস্টের একজন সহ-প্রতিষ্ঠাতা এবং পরিচালক।","4","https://bangla.dhakatribune.com/articles/opinion/page/4"
"1632474619-997","https://bangla.dhakatribune.com/","মতামত","https://bangla.dhakatribune.com/articles/opinion","আর্থিক সেবায় সাইবার ঝুঁকি নিয়ন্ত্রণই...","https://bangla.dhakatribune.com/opinion/2019/12/07/17745","আগামী পাঁচ বছরে শুধু ব্যাংকিং সেক্টরেই সাইবার ক্রাইমের মুখে পড়তে পারে প্রায় ৩৫০ বিলিয়ন মার্কিন ডলার
সাইবার ঝুঁকি যেন কোনো পূর্বাভাস ছাড়াই জোরেশোরে আমাদের ওপর জেঁকে বসেছে। ইমেইল অ্যাটাচমেন্ট থেকে ভাইরাসের ও ম্যালওয়্যারের আক্রমণের দিন অনেক আগেই ফেলে এসেছি আমরা। প্রযুক্তির হাত ধরে চলার সঙ্গে সঙ্গে আমাদের সাইবার সংশ্লিষ্টরা ব্যাপকহারে বেড়েছে। একইসঙ্গে বেড়েছে এসংশ্লিষ্ট নিত্য-নতুন সব ঝুঁকি ও হুমকি।  শুরু করা যাক ব্যাংকে সাইবার নিরাপত্তা দিয়ে। ইদানিং, আমরা অনলাইনের মাধ্যমে নানাধরনের ব্যাংক জালিয়াতির কথা শুনছি। অনেকের ক্ষেত্রে এই সমস্যায় পড়ার বাস্তব অভিজ্ঞতাও রয়েছে। তাই এবিষয়ে সবাইকে সতর্ক থাকতে হবে। এমনকি বাদ দেওয়া যাচ্ছে না এবিষয়ে বিশেষজ্ঞদেরও। সম্প্রতি অ্যাকসেনচার এর করা এক প্রতিবেদনে দেখা যায়, প্রতি ১০ জনের মধ্যে আটজন ব্যবসায়ী নেতা বিশ্বাস করেন, প্রযুক্তি সংশ্লিষ্ট কোনো পণ্য আসা মাত্র সেটি গ্রহণ করা হচ্ছে। এক্ষেত্রে সাইবার নিরাপত্তা ও ঝুঁকি সংক্রান্ত ইস্যু খতিয়ে দেখা হচ্ছে না। এর ফলে আগামী পাঁচবছরে শুধু ব্যাংকিং সেক্টরেই সাইবার ক্রাইমের মুখে পড়তে পারে প্রায় ৩৫০ বিলিয়ন মার্কিন ডলার। এমন কয়েকটি উদাহরণও সম্প্রতি চোখে পড়েছে, যেমন-ব্রিটিশ ন্যাশনাল হেলথ সার্ভিসে (এনএইচএস) ""ওয়ানাক্রাই"" আক্রমণ, সুইফট নেটওয়ার্কের মাধ্যমে বাংলাদেশ কেন্দ্রীয় ব্যাংকের রিজার্ভ চুরি, হ্যাকিংয়ের মাধ্যমে সনি ফিল্ম স্টুডিও'র গোপন তথ্য চুরি এবং শিপিং গ্রুপ মাসক'এ নোটপেটইয়া সাইবার অ্যাটাক।  আমাদের ব্যবহৃত মোবাইল, কম্পিউটার ইন্টারনেটভিত্তিক পণ্য, যেমন-বিভিন্ন অ্যাপ্লিকেশন ও সফটওয়্যার সঙ্গে যত সংযুক্ত থাকবে, ততো আমাদের ডিভাইসগুলোতে সাইবার আক্রমণের ঝুঁকি বাড়বে। এক্ষেত্রে সচেতন থাকতে হবে আমাদেরই। ইন্টারনেটভিত্তিক বিভিন্ন সেবা গ্রহণে আমাদের অভিজ্ঞতা, পরিপক্কতাকে কাজে লাগাতে হবে। পাশাপাশি সাইবার ঝুঁকি মোকাবিলা করতে সুস্থ ও নিরাপত্তা-যাকে এক কথায় ""সাইবার হাইজিন"" বলা হয় সেসব বিষয়ে সচেতন থাকতে হবে। এর মাধ্যমে আমাদের সাইবার নিরাপত্তা অনেকটাই নিশ্চিত হতে পারে।     সাইবার নিরাপত্তার ক্ষেত্রে বিভিন্ন সরকারের মধ্যে আন্তর্জাতিক সহযোগিতার হাত বেশ দুর্বল হয়ে পড়েছে। ২০০৯ সালের এপ্রিলে বিশ্বজুড়ে অর্থনৈতিক মন্দার সময় শক্তিশালী অর্থনীতির দেশগুলোর জোট ""জি২০"" এবিষয়ে একটি বৃহৎ ও কার্যকর পরিকল্পনা করে। তবে এরপরেও বিভিন্ন আন্তর্জাতিক সাইবার কেলেঙ্কারিতে রাষ্ট্রীয় সংশ্লিষ্টতার অভিযোগ পাওয়া গেছে। একরকমভাবে দেশগুলো ""বন্ধুর আড়ালে শত্রু"" রূপে কাজ করছে।  সাইবার হুমকি রোধে নানা দেশের মধ্যে এ সংশ্লিষ্ট তথ্যের আদান-প্রদান প্রয়োজন। এই তথ্যগুলো আবার নিজেদের কাছেই রেখে দিতে চায় দেশগুলো। এনিয়ে রয়েছে সমস্যা। বিভিন্ন দেশের সংস্কৃতির ভিন্নতার কারণে নাগরিকদের কাছে সাইবার গোপনীয়তার বিষয়টিও আবার আলাদা। যাই হোক, নানা ধরনের উন্নত ডিজিটাল টুল ব্যবহার আর সাইবার আক্রমণকারীদের তৎপরতার কারণে সাইবার হুমকি বেড়েই চলেছে। এছাড়া কোয়ান্টম কম্পিউটারের ব্যবহারের মাধ্যমে বর্তমানে ব্যবহৃত এনক্রিপশনের বিভিন্ন পদ্ধতি সহজেই ভেঙে ফেলা সম্ভব। এই অবস্থায় আন্তর্জাতিক পর্যায়ে ""অনুন্নত"" নিরাপত্তা ব্যবস্থার ব্যবহার আর্থিক সেবা সেক্টরের ঝুঁকি ব্যবস্থাপনার ক্ষেত্রে বড় চ্যালেঞ্জ হয়ে দাঁড়িয়েছে। ব্যাংক অব আমেরিকার অপারেশন অ্যান্ড টেকনোলজি বিভাগের প্রধান কর্মকর্তা ক্যাথরিন বেস্যান্টের মতে, ""এই হুমকি বিশাল এবং প্রতিষ্ঠানের প্রধান কর্মকর্তাদের ক্ষেত্রে এটি আরও জটিল; কারণ, এটির একটি মডেল তৈরি করা বেশ শক্ত। এটি এমন ধরনের ঝুঁকি যার আভাস অতীত থেকে পাওয়া যায় না।""""অপারেশনাল ঝুঁকি"" (সাইবার ঝুঁকি যার একটি অংশ) নির্ধারণ করা বেশ ঝামেলাপূর্ণ। এই ঝুঁকি ক্রেডিট ঝুঁকি ও বাজার সংশ্লিষ্ট ঝুকির চেয়ে আলাদা। কারণ, এই ঝুঁকি নিয়ন্ত্রণে কাঠামো তৈরি করার বিষয়টা অনেকটা অস্পষ্ট। দ্য ব্যাসেল কমিটি অন ব্যাংকিং সুপারভিশন (বিআইএস) ২০০৩ সালে অপারেশনাল ঝুঁকি ব্যবস্থাপনা ও রক্ষণাবেক্ষণের জন্য একটি গাইডলাইন তৈরি করে। পরে ২০১১ সালে সেটি হালনাগাদ করা হয়। ২০১৮ সালের ডিসেম্বরে বিআইএস তাদের ""সাইবার রিসাইলেন্স: রেঞ্জ অব প্র্যাকটিস"" নামের আরেকটি প্রকাশনা বের করে। সেখানে ব্যাংক ও পরিচালকদের জন্য নানা কার্যবিধির তালিকা তুলে ধরা হয়। সাধারণ পর্যায়ে, এক বছর সময়কালে দুটি সম্ভাব্য ডিস্ট্রিবিউশন (বিতরণ) ব্যবস্থার ওপর ভিত্তি করে রেগুলেটরি মূলধন গণনা করা হয়। এর একটি হলো- ক্ষতির ফ্রিকুয়েন্সি ডিস্ট্রিবিশন, অপরটি- ক্ষতির প্রবলতা ডিস্ট্রিবিউশন। এ দু’টি একত্রিত করে অপারেশনাল ঝুঁকির ক্ষতি নির্ধারণ করা হয়। যা থেকে  ৯৯.৯% ভিএআর পরিমাপ করে অনাকাঙ্ক্ষিত ক্ষতি বের করা হয়, যা মূলধনে আলাদা করে রাখা প্রয়োজন। এই প্রক্রিয়ার প্রতিটি ধাপে ""রিক্স কমিটির"" মাধ্যমে বাহ্যিক ও অভ্যন্তরীণ তথ্যের ধারণা এবং বিষয়গত অনুমানের প্রয়োজন রয়েছে। একারণেই, এই পদ্ধতি এবং কাঠামোর গুণগত দিকগুলো খুবই গুরুত্বপূর্ণ। প্রতিষ্ঠানের নিয়ন্ত্রকরা আশা করেন, প্রতিষ্ঠানে এমন ডিজাইনের সিস্টেম থাকা দরকার, যেটি নিরাপত্তার পাশাপাশি নানা হুমকি থেকে রক্ষায় শক্তভাবে কাজ করবে। সেক্ষেত্রে, একটি প্রতিষ্ঠানের বোর্ড মেম্বার, জ্যেষ্ঠ ব্যবস্থাপক এবং অন্য প্রধান পদগুলোর কাজ ও দায়িত্ব-কর্তব্য পরিষ্কারভাবে উল্লেখ থাকতে হবে এবং সেখানে কোনো অস্পষ্টতা থাকবে না। এছাড়া  সাইবার সংক্রান্ত কাজের সঙ্গে জড়িত কর্মীদের অবশ্যই প্রয়োজনীয় যোগ্যতা থাকতে হবে।  বড় বড় ব্যাংকগুলোতে, সাইবার ঝুঁকির প্রতি প্রাতিষ্ঠানিক ডিজাইন ও প্রথাগত চড়াই-উৎরাই নির্ধারণ প্রক্রিয়া এখনও কার্যাধীন রয়েছে। যেমন, কমপ্লায়েন্স অফিসার-অপারেশন, নাকি আইন সংক্রান্ত বিভাগের সঙ্গে আলোচনা করবে? প্রাতিষ্ঠানিক পদতালিকায় চিফ ইনফরমেশন সিকিউরিটি অফিসারের কি প্রয়োজন অনুযায়ী জ্যেষ্ঠতা বা পদ দেওয়া হয়েছে? তার নিয়োগ কি-প্রযুক্তি, আইন, নাকি আইনশৃঙ্খলা ব্যকগ্রাউন্ড থেকে হবে? নতুন কোনো পণ্য, বাজার বা মূল্য সংকোচন ব্যবস্থা শুরুর আগে সেগুলোর সাইবার ঝুঁকি আছে কিনা তার পরীক্ষা, প্রতিষ্ঠানের ব্যবস্থাপনার বাহাবা পাবে, নাকি নতুন কোনো নীতি চালুর পর এবিষয়ে ভাবা হবে?  ব্যাংকের অভ্যন্তরীণ তথ্য শেয়ার, একাধিক ব্যাংকের মধ্যে তথ্যের লেনদেন এবং ব্যাংক ও নীতিনির্ধারকদের মধ্যে তথ্য লেনদেনের নীতি কী হবে? বেশিরভাগ ক্ষেত্রে ব্যাংক থেকে নিয়ন্ত্রকদের কাছে ইনসিডেন্ট রিপোর্টিং বাধ্যতামূলক। এতে অন্তর্ভুক্ত থাকতে পারে-মূল কারণ বিশ্লেষণ ও লব্ধ জ্ঞানের বিস্তারিত উপস্থাপন করা। যদিও যোগাযোগের অন্য মাধ্যম, যেমন,  নিয়ন্ত্রকদের মধ্যে, নিয়ন্ত্রকদের থেকে ব্যাংকে, ব্যাংকগুলোর মধ্যে, বিভিন্ন ফাঁক থাকে। সবশেষে, ব্যাংকগুলোকে তাদের নিয়ন্ত্রণের শ্রেণিবিন্যাস, ঝুঁকির শ্রেণিবিন্যাস, বিভিন্ন সূচক এবং বস্তুগত সম্পত্তির পরিশোধন চালিয়ে যেতে হবে। এটি তাদের সাইবার ঝুঁকি নিয়ন্ত্রণ পরিবেশের একটি মানদণ্ড হিসেবে কাজ করবে। এখানে অন্তর্ভুক্ত হতে পারে, সাইবার সংশ্লিষ্ট বিভিন্ন ঘটনায় সাড়াদানের রেকর্ড, বিভিন্ন রিকোভারি পরিকল্পনা, পাসওয়ার্ডের দুর্বলতা খুঁজে বের করা এবং এনক্রিপশন পদ্ধতির মতো বিষয়গুলো।দুর্ভাগ্যবশত, সাইবার ঝুঁকি থেকেই যাবে। যত দ্রুত আমরা একটি সাধারণ ভাষা, একটি এক-কেন্দ্রাভিমুখী কাঠামো এবং এই ঝুঁকি সম্পর্কে সচেতনতা আয়ত্ত করতে পারবো, ততো শিগগিরই আমরা সাইবার প্রতিরক্ষা এবং এই ঝুঁকির বিপরীতে শক্তিশালী হতে পারবো।  ২০১৯ সালের ১২-১৩ নভেম্বর ওয়ার্ল্ড ইকোনোমিক ফোরামের সাইবার নিরাপত্তা বিষয়ক বার্ষিক বৈঠকে লেখকের মতামতের ভিত্তিতে। ওই বৈঠকে তিনি দুটি সেশনে সভাপতিত্ব করেন।  লুতফে সিদ্দিকী নেল পোলার্ড গ্রুপের চিফ ইনফরমেশন অফিসার অব ইউবিএন এবং বিশাল সালভি গ্রুপের চিফ ইনফরমেশন অফিসার অব ইনফোসিস  *****************************************************************************************************************প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনও ধরনের দায় নেবে না।","6","https://bangla.dhakatribune.com/articles/opinion/page/6"
"1632474841-1028","https://bangla.dhakatribune.com/","মতামত","https://bangla.dhakatribune.com/articles/opinion","অরুন্ধতী রায়ের আরও ভালোভাবে জানা উচিত...","https://bangla.dhakatribune.com/opinion/2019/08/28/14305","ভারতীয় এই লেখিকা বলেন, পাকিস্তান সেনাবাহিনীকে 'তাদের নিজেদের জনগণের বিরুদ্ধে কখনো ব্যবহার করা হয়নি।' 
১৯৭১ সালে মুক্তিযুদ্ধ চলাকালীন তৎকালীন পূর্ব-পাকিস্তানের মানুষের ওপর হত্যা, ধর্ষণ, নির্যাতন ও লুটতরাজসহ বিভিন্ন অপরাধের কথা আজকের দিনে এসেও অস্বীকার করে পাকিস্তান।  অরুন্ধতী রায়ের মতো একজন খ্যাতি ও মর্যাদাসম্পন্ন লেখিকা ও সমাজকর্মীর অকাট্য মিথ্যা বক্তব্য পাকিস্তানের নিজ অপরাধ অস্বীকারের সঙ্গে হুবহু মিলে যায়। একারণে এটি আরও বেশি অমার্জনীয়। ভারতীয় এই লেখিকা বলেন, পাকিস্তান সেনাবাহিনীকে ""তাদের নিজেদের জনগণের বিরুদ্ধে কখনো ব্যবহার করা হয়নি।"" এই বক্তব্য আদতে অজ্ঞতার একটি উৎকৃষ্ট প্রদর্শন এবং পাকিস্তানের সহিংসতার ইতিহাস মুছে ফেলার একটি নিকৃষ্ট চেষ্টাও বটে।  অরুন্ধতী রায়কে নিপীড়িত ও নির্যাতিতের পক্ষের মানুষ বিবেচনা করা হয় এবং এই মানের একজন লেখিকার কাছ থেকে তৎকালীন পূর্ব-পাকিস্তান এবং বর্তমান বাংলাদেশের মানুষের ওপর পাকিস্তান সেনাবাহিনীর নিষ্ঠুরতার ইতিহাস সম্পূর্ণভাবে খারিজ করা, শুধু দুর্ভাগ্যজনকই না, বরং এখানে ক্ষতির সম্ভাবনাও রয়েছে।  ভারতের সংবিধানের ৩৭০ ধারা প্রত্যাহার নিয়ে কাশ্মীরে যা হচ্ছে তার নিন্দা জানাতে অরুন্ধতী রায়ের উদ্দেশ্য আমরা বুঝি। তাই বলে মিথ্যা উদাহরণ দিয়ে পাকিস্তানকে সমর্থন করা যুক্তি উপস্থাপনের উপায় হতে পারে না।প্রকৃতপক্ষে, ১৯৭১ সালে বাঙালি জনগণের ওপর চালানো গণহত্যার বিষয়েই শুধু পাকিস্তান সেনাবাহিনীকে জবাব দিতে হবে বিষয়টি এমন নয়, আমরা এখানে সিন্ধু ও বেলুচিস্তানের মানুষের বিপক্ষে দেশটির সেনাবাহিনী ব্যবহারের কথাও বলছি।আমরা আন্তরিকভাবে আশা করি, 'বুকার' পুরস্কারপ্রাপ্ত এই লেখিকা ও মানবতাকর্মী তার বক্তব্যের ভুল বুঝতে পারবেন এবং নিজেকে সংশোধন করে নেবেন। কারণ, ছোট কোনো তথ্য ভুল করা এক বিষয় আর উপমহাদেশের লাখ লাখ মানুষের দুর্দশার ইতিহাস খারিজ করে দেওয়া সম্পূর্ণ আলাদা বিষয়।","7","https://bangla.dhakatribune.com/articles/opinion/page/7"
"1632474425-962","https://bangla.dhakatribune.com/","মতামত","https://bangla.dhakatribune.com/articles/opinion","সিটিটিসি প্রধান: জঙ্গিরা সাংগঠনিকভাবে...","https://bangla.dhakatribune.com/opinion/2020/08/21/26571","বাংলাদেশ পুলিশের কাউন্টার টেররিজম অ্যান্ড ট্রান্সন্যাশনাল ক্রাইম (সিটিটিসি) ইউনিট দেশে জঙ্গিবাদ দমনে কাজ করছে। ঢাকা ট্রিবিউনের আরিফুর রহমান রাব্বীর সঙ্গে এক সাক্ষাৎকারে পুলিশের উপ-মহাপরিদর্শক (ডিআইজি) ও সিটিটিসি প্রধান মনিরুল ইসলাম হুজি-বি এবং বাংলাদেশে জঙ্গিবাদের সামগ্রিক পরিস্থিতি নিয়ে কথা বলেছেন
কাউন্টার টেরোরিজম অ্যান্ড ট্রান্সন্যাশনাল ক্রাইম (সিটিটিসি) ইউনিটের প্রধান মনিরুল ইসলাম মনে করেন, জঙ্গিবাদ নিয়ন্ত্রণে আছে। কিন্তু এ নিয়ে আত্মতুষ্ঠিতে ভোগার কোনো কারণ নেই। কারণ জঙ্গিবাদ একটি জটিল ও দীর্ঘমেয়াদী প্রক্রিয়া। তাই কাউন্টার টেরোরিজম ইউনিট বা পুলিশ বা ইনটেলিজেন্ট এজেন্সির একার পক্ষে এটা পুরোপুরি নিয়ন্ত্রণ বা দমন সম্ভব নয়।তারমতে, জঙ্গিবাদ দমনে পরিবার থেকে সমাজের বিভিন্ন শ্রেণির মানুষের সম্পৃক্ততার প্রয়োজন রয়েছে। এছাড়া শিক্ষক, সমাজের লোকজন, মিডিয়া সকলেরই অংশগ্রহণমূলক কর্মকাণ্ডের মাধ্যমে জঙ্গিবাদকে পুরোপুরি নিয়ন্ত্রণ করা সম্ভব। ঢাকা ট্রিবিউন: হুজি’র উত্থান ও বর্তমান অবস্থা কী?মনিরুল ইসলাম: আফগানিস্তানে কথিত জিহাদে অংশগ্রহণ করা লোক দেশে ফিরে আল কায়দার অনুসরণে হরকাতুল জিহাদ আল ইসলামী বাংলাদেশ (হুজি-বি) তৈরি করে ১৯৯২ সালের ৩০ এপ্রিল।সে সময় তারা মাদ্রাসাভিত্তিক রিক্রুটমেন্ট করেছিল এবং তাদের প্রশিক্ষণও দেয়। প্রথম দিকে তারা কথিত শরিয়া ‘ল’ (আইন) বাস্তবায়নের জন্য কাজ করছিল। তখন অপারেশনের এলাকা বাংলাদেশকে ওইভাবে না ধরে, তারা চিন্তা করেছিল আশেপাশের দেশগুলোতে তৎপরতা চালাবে। কিন্তু পরবর্তীতে দেখা যায়, আওয়ামী লীগ সরকারের শেষের দিকে হুজি-বি’র সঙ্গে একটা রাজনৈতিক দলের এক ধরনের এলায়েন্স (জোট) গড়ে ওঠে।  এছাড়া ২০০১ সালের নির্বাচনকে কেন্দ্র করে রাজনৈতিক প্রতিপক্ষ হিসেবে তৎকালীন বিরোধী দল (বিএনপি-জামাত) চিন্তা করে যে, নির্বাচনের আগে যদি জঙ্গি হামলার মাধ্যমে সরকারের ব্যর্থতা প্রমাণ করা যায়, তাহলে তাদের ক্ষমতায় আসাটা সহজ হবে। আর প্রতিপক্ষকে দুর্বল করতে হত্যার মাধ্যমে ক্ষমতায় যাওয়ার পথ সুগম করার চেষ্টাও ছিল। সে কারণে ১৯৯৯ সালে হুজি-বি বিচ্ছিন্নভাবে সহিংস হামলা চলানো শুরু করে। যশোরে উদীচি বোমা হামলা, পহেলা বৈশাখে রমনা বটমূলে বোমা হামলাসহ নানা জায়গায় হামলা চালায় তারা ।২০০১ সালে বিএনপি-জামাত জোট সরকার ক্ষমতায় আসার পর হুজি-বি’র কার্যক্রম অনেকটা প্রকাশ্যে চলতে থাকে। পরে সরকারের এক অংশের সহযোগীতায় চূড়ান্ত রূপ আমরা দেখি, ২০০৪ সালে ২১ আগস্ট গ্রেনেড হামলা। এ ঘটনায় পলিটিক্যাল লিডাররা নেতৃত্ব দিয়েছে, সরকারি এজেন্সি ওই জঙ্গিদের সহযোগীতা ও উৎসাহিত করেছে, তাদের সেফ প্যাসেজ করে দিয়েছে। এ ঘটনায় সু্ষ্ঠু তদন্ত না করে বরং ঘুরিয়ে দেওয়ার জন্য নানা রকম চেষ্টা ও নাটক মঞ্চস্থ করেছেন। পরে আর্ন্তজাতিক সম্প্রদায়ের ও জাতীয় চাপ, বিশেষ করে তৎকালীন ব্রিটিশ হাইকমিশনার আনোয়ার চৌধুরীর উপর হামলার কারণে তারা প্রচণ্ড আর্ন্তজাতিক চাপের মুখে পড়ে। ফলে হুজি-বি’কে নিষিদ্ধ করতে বাধ্য হয়।২০০৯ সালের পর সরকারের জিরো টলারেন্স পলিসির ঘোষণার কারণে তারা সেভাবে সদস্য সংগ্রহ করতে পারেনি। তারা সাংগঠনিকভাবে দুর্বল হয়ে যায়। অনেকে গ্রেফতার হয় বিভিন্ন মামলায়। হুজি-বি’র কেউ কেউ পালিয়ে বিদেশে আশ্রয় নেয়। তাদেরই একজন আতিকুল্লাহ। সে বাংলাদেশে এসে মূলত তার পুরোনো সহকর্মীদের উদ্বুদ্ধ করার মাধ্যমে অর্গানাইজড করার চেষ্টা করছিল। তাকেও আমরা গ্রেফতার করেছি। এখন হরকাতুল জিহাদের সেভাবে সংগঠিত হওয়ার সম্ভাবনা কম। এটা যেভাবে গড়ে উঠেছিল সেটা বলা যায় ফাস্ট জেনারেশন জঙ্গি। তারা কিন্তু নতুনদের বা তরুণদের আকৃষ্ট করার মত কোনো স্ট্রাটেজি ট্যাকটিস নির্ধারণ করেনি। যেহেতু ইন্টারনেট ও সোশ্যাল মিডিয়ায় বিকশিত হওয়ার আগেই তারা তাদের সাংগঠনিক ক্ষমতা হারায়, ফলে হুজির এপিলটা তরুণ জেনারেশনের ভেতরে তারা ছড়িয়ে দিতে পারেনি।ঢাকা ট্রিবিউন: জঙ্গিরা কি গোপনে সংগঠিত হওয়ার চেষ্টা করছে, আপনাদের কাছে কি তথ্য রয়েছে?মনিরুল ইসলাম: জঙ্গি গ্রুপগুলোর আসলে সেভাবে কোনো কিছু করার সক্ষমতা নেই। হিযবুত তাহরীর বাংলাদেশে ভায়লেন্সে লিপ্ত না হলেও, এরা কোনো কোনো বাহিনীকে উস্কানি প্রদানের জন্য কিছু পোস্টার ও লিফলেট বিলি করে। কোথাও কোথাও ঝটিকা মিছিলও করে। এরা মূলত অনলাইন ভিত্তিক প্রচার প্রপাগান্ডা চালায়। তবে এ ধরনের অনলাইন প্রচারণা আগের থেকে অনেক কমে গেছে।  ২০১৬ সালের এপ্রিল মাসের সর্বশেষ জুলহাস মান্নান হত্যার ঘটনার পর এ সংগঠন নাশকতা বা হত্যাকাণ্ড করতে পারেনি। কারণ বিভিন্ন সময়ে তাদের নেতাদের অনেককেই গ্রেফতার করা হয়েছে। অনেকে গ্রেফতার এড়াতে পলাতক রয়েছে। ফলে এই নিষিদ্ধ সংগঠন মূলত অনলাইনভিত্তিক বিভিন্ন কার্যক্রম করে সদস্য সংগ্রহের চেষ্টা করে। সম্প্রতি তারা তাদের ন্যারেটিভে কিছুটা পরিবর্তন এনেছে। তারা মনে করে, বাংলাদেশে কথিত জিহাদের পরিবেশ নেই। সেই কারণে বাংলাদেশে জিহাদী তৎপরতা না চালিয়ে পৃথিবীর যেখানে যেখানে জিহাদের পরিবেশ বজায় আছে সেখানে যাওয়ার এটা প্রচেষ্টা তাদের রয়েছে। অন্যদিকে, ২০১৬ সালেই নব্য জেএমবির সাংগঠনিক সক্ষমতা চূড়ান্ত অবস্থায় ছিল। তবে হলি আর্টিজানের পর বিভিন্ন অভিযানে সংগঠন, মাস্টারমাইন্ড, ট্রেইনার অনেকেই নিহত হয়েছে অথবা গ্রেফতার হয়েছে। তখন কিছুটা দুর্বল হয় তারা। পরে ২০১৭ সালেও তাদের সক্ষমতা পুনরায় গড়ে তোলার চেষ্টা করেছিল মাইনুল ইসলাম মুসার নেতৃত্বে। কিন্তু মৌলভীবাজারের অপারেশনে সে নিহত হয়। এছাড়া সক্ষমতা যতটুকু গড়ে উঠেছিল, সেটা আমরা ভেঙ্গে দিতে পেরেছি বিভিন্ন জায়গা অভিযান চালিয়ে। সে কারণে নব্য জেএমবি আর সাংগঠনিকভাবে মাথা তুলে দাঁড়াতে পারেনি। যে কারণে ২০১৮ সালে তেমন একটা ঘটনাও ঘটাতে পারেনি।কিন্তু ২০১৯ সালে নব্য জেএমবি আবার ঢাকায় ৫টি ও খুলনায় দুটি স্থানে বোমা পেতে রেখে বিস্ফোরণ ও বিস্ফোরণের চেষ্টা করেছিল। তারাও সবাই শনাক্ত ও গ্রেফতার হয়েছে।এ বছরও তারা চট্টগ্রামে একটা হামলা করেছে এবং ঢাকায় ও সিলেটে হামলার চেষ্টা করেছে। এরাও গ্রেফতার হয়েছে। ফলে তাদের ওই সাংগঠনিক কাঠামো নেই। তারপরও তাদের স্লিপার সেণ বিচ্ছিন্নভাবে বিভিন্ন সময়ে চেষ্টা করে। তবে তাদের সক্ষমতা নেই।ঢাকা ট্রিবিউন: জঙ্গি দমনে কী কী পদক্ষেপ নিচ্ছেন?মনিরুল ইসলাম: অপারেশনাল এপ্রোচের পাশাপাশি আমরা সফট এপ্রোচে জঙ্গিবাদ দমনে চেষ্টা করছি। কারা ভালনারেবল গ্রুপ, তাদের আইডেনটিফাইড করে সেখানে ইন্টারভেনশনের মাধ্যমে যাতে তারা জঙ্গিবাদের ফাঁদে পা না দেয় তার ব্যবস্থা করা। যারা ইতোমধ্যে রেডিকেলাইজড হয়েছে কিন্তু টেররিস্ট হয়নি, তাদেরকে ওই পর্যায়ে ইন্টারভেনশন করার পাশাপাশি যারা টেররিস্টের সাথে লিপ্ত হয়েছে তাদের গ্রেফতারের মাধ্যমে আইনি প্রক্রিয়ায় নিয়ে আসা। পাশাপাশি যারা জেলখানায় আছে, জামিনে মুক্তি পেয়েছে কিংবা সাজা খেটে বেরিয়েছে তাদেরকে ডিরেডিকেলাইজড করে রিহেবিলিটেশন করা।ইতোমধ্যে আমরা দেশব্যাপী জঙ্গিবাদের বিরুদ্ধে অ্যাওয়ারনেস বিল্ডিংয়ের কাজ শুরু করেছি। সেখানে স্টেকহোল্ডার হিসেবে থাকেন গ্রামের চৌকিদার, দফাদার, ইউপি মেম্বোর, চেয়ারম্যান, টিচার, স্টুডেন্ট, সাংবাদিক, কালচারাল অ্যাক্টিভিস্ট, মাদ্রাসা স্টুডেন্ট, মাওলানা। এর পাশাপাশি ক্ষেত্র বিশেষে প্রিজন গার্ডস, আনসারকেও আমরা অ্যাওয়ারনেস বিল্ডিংয়ে নিয়ে এসেছি। যেন তারা তৃণমূল পর্যায়ে জঙ্গিবাদের বিপক্ষে কর্মকাণ্ড চালায়।জঙ্গিবাদ একটা জটিল বিষয়। এটা থেকে উত্তোরণের জন্য বেশ কিছু অ্যাকাডেমিক রিসার্চ প্রয়োজন। সে রকম বেশ কয়েকটি অ্যাকাডেমিক রিসার্চ ইতোমধ্যে সস্পন্ন হয়েছে। ৮টি রিসার্চ ফাইন্ডিংস আমরা জমা দিয়েছি। এগুলো প্রকাশের ব্যবস্থা নিচ্ছি। আমরা মনে করি, জঙ্গিবাদ নিয়ন্ত্রণে আছে। কিন্তু আত্মতুষ্ঠিতে ভোগার কোনো কারণ নেই। কারণ জঙ্গিবাদ একটি জটিল ও দীর্ঘমেয়াদী প্রক্রিয়া। এটি শুধুমাত্র কাউন্টার টেরোরিজম ইউনিট বা পুলিশ বা ইনটেলিজেন্ট এজেন্সির একার পক্ষে এটা পুরোপুরি নিয়ন্ত্রণ বা দমন সম্ভব নয়।বরং পরিবার থেকে সমাজের বিভিন্ন শ্রেণির মানুষের সম্পৃক্ততার প্রয়োজন রয়েছে। এছাড়া শিক্ষক, সমাজের লোকজন, মিডিয়া সকলেরই অংশগ্রহণমূলক কর্মকাণ্ডের মাধ্যমে জঙ্গিবাদকে পুরোপুরি নিয়ন্ত্রণ করা সম্ভব।","4","https://bangla.dhakatribune.com/articles/opinion/page/4"
"1632475271-1090","https://bangla.dhakatribune.com/","মতামত","https://bangla.dhakatribune.com/articles/opinion","উপজেলা মহিলা ভাইস চেয়ারম্যানদের বঞ্চনা...","https://bangla.dhakatribune.com/opinion/2021/06/10/35302","যশোরের মনিরামপুর উপজেলার মহিলা ভাইস চেয়ারম্যান কাজী জলি আকতার বলেন, 'জনগণের প্রতিনিধি হয়েও তাদের জন্য অর্থনৈতিকভাবে কিছু করতে পারি না' 
আয়মনা বেগমের (৩৯) স্বামী মারা গেছে সাত বছর হলো। তার চার সন্তান। অভাবের সংসারে খরচ যোগাতে সমস্যা হওয়ায় বড় মেয়েটিকে ১৪ বছর বয়সে বিয়ে দিয়েছেন তিনি। বড় ছেলে চাচাদের সহযোগিতায় কলেজে পড়ছে। ছোটো মেয়েটিকে বিয়ের খরচের আশায় এক আত্মীয়ের বাসায় কাজের লোক হিসেবে রেখে দিয়েছেন এবং ছোট ছেলেটিকে আয়মনা এতিমখানায় দিয়েছেন। আয়মনা নিজে ভাত-কাপড়ের আশায় ভাইয়ের সংসারে দিনরাত কঠোর পরিশ্রম করেন। আয়মনা বলেন, “অনেকবার এলাকার মেম্বারকে বলেছি বিধবা ভাতার কথা। তিনি কথা দিয়েও কথা রাখেনননি। এবার উপজেলা মহিলা ভাইস চেয়ারম্যানকেও বলেছি। কাজ হয়নি। একজন নারী হয়ে তিনি নারীর বেদনা বুঝতে পারলেন না।” রংপুরের গঙ্গাচড়া উপজেলার মহিলা ভাইস চেয়ারম্যান মোছা. রাবিয়া বেগম ঘটনাটির সাথে একাত্মতা পোষণ করে বলেন, ""আমাকেও অনেকে ভুল বোঝেন এবং কাজ করতে পারি না বলে গালিগালাজ করেন। দুই বছর হলো জনগণের ভোটে নির্বাচিত হয়েছি। অথচ জনগণের উপকারের জন্য কোনো কাজ করতে পারছি না। আমার কাজ শুধু মিটিং করার মধ্যেই সীমাবদ্ধ। জনগনের সেবায় কাজ করতে চাই- বিষয়টি অনেকবার উপজেলা নির্বাহী কর্মকর্তাকে (ইউএনও) বলেছি। তবুও কোনো কাজের সুযোগ পাইনি। মন্ত্রীকে বলেছি, যদি আমাদের কাজের সুযোগ না থাকে তাহলে আমাদের পদটি কেনো সৃষ্টি করা হলো ইত্যাদি। এতেও কোনো কাজ হয়নি।” তিনি আক্ষেপ করে আরও বলেন, “যেহেতু জনগণের ভোটে নির্বাচিত হয়েছি, তাই অনেক সময় তাদের অনেক প্রশ্ন ও জবাবদিহিতার মুখোমুখি হতে হয়। অনেকেই তাদের অসুবিধা বা সমস্যা নিয়ে আমার কাছে আসেন কিন্তু আমি তাদেরকে কোনো সহযোগিতা করতে পারি না। ওরা আমার কাছে দুঃখ করে। আমি কার কাছে দুঃখ করবো? একজন পুরুষ যেমন মানুষের দ্বারে দ্বারে গিয়ে ভোট চেয়েছেন, সেভাবে আমিও গিয়েছি। ভিজিএফ,  ভিজিটি, বয়স্ক, প্রতিবন্ধী, বিধবা কিংবা মাতৃত্বকালীন ভাতার জন্য সুপারিশ করলে তা মূল্যায়ন করা হয় না। এতে আমার সন্মানের ক্ষতি হয়। এতে অনেক অসহায় মানুষ বঞ্চিত হন। মিটিংয়ে আমাদেরকে যেভাবে বলা হয় বাস্তবে আমরা তা পাই না। আমি মাসিক ভাতা, আপ্যায়ন ভাতা পাই। বিভিন্ন মিটিং করি,  চা-নাস্তা খাই, কিন্তু কোনো কাজ করতে পারি না। আমি আমার কাজের সুযোগ চাই।” যশোরের মনিরামপুর উপজেলার মহিলা ভাইস চেয়ারম্যান কাজী জলি আকতারও একই ধরনের অভিযোগ করে বলেন, “জনগণের প্রতিনিধি হয়েও তাদের জন্য অর্থনৈতিকভাবে কিছু করতে পারি না। আমাদের জন্য কোনো বরাদ্দ নেই তা আগে জানতাম না। আমাদের কোনো কাজ নেই। আমাদের নির্দিষ্ট দায়িত্ব দেওয়া উচিত। জনগণ অনেককিছু আমাদের কাছে আশা করে। তা আমরা পূরণ করতে পারি না। চেয়ারম্যানরা সহযোগিতা করেন না এবং তারা অবজ্ঞা করে বলেন, তোমাদের কোনো চেক পাওয়ার নেই ইত্যাদি।”মহিলা উপজেলা ভাইস চেয়ারম্যানদের অভিযোগগুলো কতটা সত্যি এবং তাদের দায়িত্ব-কর্তব্য কতটুকু জানতে চাইলে গঙ্গাচড়া উপজেলা নির্বাহী কর্মকর্তা (ইউএনও) তাসলিমা বেগম বলেন, “আমার মনে হয় তাদের যথেষ্ট কাজের সুযোগ রয়েছে। আমাদের এলাকায় যে মহিলা ভাইস চেয়ারম্যান আছেন তিনি যথেষ্ট সরব এবং কাজ করেন। কোনো বরাদ্দ বা ভাতার বিষয়ে তারা যে সুপারিশ করেন এবং তা দেওয়া হয় না বলে যে অভিযোগ উঠেছে তা ঠিক নয়। কেননা সেটা নীতিমালা অনুযায়ী উঠে এসেছে কিনা দেখা হয়ে থাকে। সাধারণত যে কোনো ভাতা বা বরাদ্দের বিষয়গুলো ওয়ার্ড পর্যায় থেকে কাজ হয়ে আমাদের কাছে আসে। তারা যে নামগুলো সুপারিশ করেন সেগুলো ভাতা বা বরাদ্দ পাওয়ার যোগ্য কিনা তা যাচাই করা হয়। এটা ব্যক্তি হিসেবে দেখা হয় না। এর প্রয়োজনীতাকে গুরুত্ব দেয়া হয় এবং তা যথাযথ নীতিমালা অনুযায়ী ঠিক করা হয়।”  স্থানীয় সরকার মন্ত্রণালয়ের উপজেলা ২- এর উপসচিব মোহাম্মদ সামছুল হকও নীতিমালার বিষয়টিকে গুরুত্ব দেন। তিনি বলেন, “স্থানীয় সরকার প্রশাসনটি এমনভাবে গঠিত যে তারা নিজেই একটি সরকার- এটা বুঝতে হবে। তাদের নিজস্ব কিছু নিয়ম-কানুন আছে যা দিয়ে সন্মিলিতভাবে কাজ করার সুযোগ রয়েছে। ম্যানুয়ালে উপজেলা মহিলা ভাইস চেয়ারম্যানদের জন্য প্রয়োজনীয় নীতিমালা দেওয়া আছে। এই আইনটা খুবই ভালো। নীতিমালাগুলো দিয়ে কাজ করতে হবে। অবশ্যই এক্ষেত্রে সক্ষমতা অর্জন করতে হবে। কাজগুলো বুঝতে হবে এবং সময়মতো সিদ্ধান্ত নিয়ে তা বাস্তবায়ন করতে হবে।”সামছুল হক যে সক্ষমতার কথা বলেছেন সেটা খুবই গুরুত্বপূর্ণ। এটা অর্জন করতে হবে বলে জানান চট্টগ্রামের কর্ণফুলী উপজেলার সাবেক আইনজীবি ও মহিলা ভাইস চেয়ারম্যান বানাজা বেগম। তিনি বলেন, “আমার অনেক নারী সহকর্মী কাজের সুযোগ পান না বলে যে অভিযোগ করেন তা অনেকটাই সত্যি। কিন্তু আমি আমার এলাকায় কাজের সুযোগ পাচ্ছি। উন্নয়নমূলক কাজ থেকে শুরু করে সমাজসেবার নানা স্তরে আমি উপজেলা পরিষদের সাথে সন্মিলিতভাবে কাজ করছি। ‘নারী উন্নয়ন ফোরাম’ এডিবি থেকে শতকরা ৩ ভাগ বরাদ্দ পাওয়ার কথা, আমাদের ফোরাম সেটাও পেয়ে থাকে। ম্যানুয়াল যেভাবে আমাদের সুযোগ-সুবিধা বা ক্ষমতা দিয়েছে সেভাবে আমরা পাই না। বলা যায়, এখানে নারীর ক্ষমতায়নে ঘাটতি আছে। এরপরও আমাদের কাজ করে যেতে হবে এবং অধিকার আদায় করতে হবে।” এজন্য তিনি ১০৩ জন মহিলা ভাইস চেয়ারম্যান নিয়ে চট্টগ্রাম বিভাগীয় মহিলা ভাইস চেয়ারম্যান অ্যাসোসিয়েশন গড়ে তুলেছেন। তিনি আরও বলেন, “এই অ্যাসোসিয়েশনের মাধ্যমে আমরা আমাদের অধিকার আদায়ের জন্য নানা ধরনের কাজ করছি। শীতাকুণ্ডের মহিলা ভাইস চেয়ারম্যান অফিসে বসতে পারছিলেন না। আমরা তাকে অফিসে বসার ব্যবস্থা করে দিয়েছি। অনেকে বিভিন্ন অনুষ্ঠানের টিএ, ডিএ পান না। এটাও আমরা অ্যাসোসিয়েশেনের মাধ্যমে আদায় করে দিয়েছি। এরপরও সমস্যা আছে। ম্যানুয়াল অনুযায়ী আমরা সপ্তাহে দুইদিন অফিসের গাড়ি ব্যবহার করতে পারবো। কিন্তু বাস্তবে তা পাই না। আমাদের এরকম নানা সমস্যা ও বৈষম্য রয়েছে। এগুলো আমাদের আদায় করতে হবে। আমার এলাকায় ভূমিমন্ত্রী সাইফুজ্জামান চৌধুরি জাভেদ আছেন। তার আন্তরিকতা ও সহযোগিতায় আমি অনেক কাজ করতে পারছি। যদিও আমাদের উপজেলা পরিষদের চেয়ারম্যান ও অন্যান্যদের সহযোগিতায় আমরা সন্মিলিতভাবে কাজ করছি। তারপরও বলবো মন্ত্রী মহোদয়ের অনুপস্থিতিতে কী করবো জানি না। আগামীতে আমরা প্রধানমন্ত্রীকে বলবো, আমাদের চেক পাওয়ার দিতে এবং কাজের সুবিধার জন্য গড়ি দিতে।"" বানাজার সক্ষমতা থাকলেও তার কণ্ঠে সুক্ষ্ম বঞ্চনা এবং তার এলাকার বর্তমান মন্ত্রীর অনুপস্থিতিতে তার কী হবে তিনি জানেন না বলে জানান। এতে স্পষ্ট যে মহিলা ভাইস চেয়ারম্যানদের সক্ষমতা অর্জন করতে হলে অনেক কিছু বুঝতে হবে এবং পরিষদের সাথে সন্মিলিতভাবে কাজ করতে হবে। এক্ষেত্রে নির্দিষ্ট দায়িত্ব-কর্তব্য এবং চেকপাওয়ারের বিষয়টিও গুরুত্বপূর্ণ বলে ভাবছেন তারা। মহিলা ভাইস চেয়ারম্যানরা বলছেন, চেকপাওয়ার থাকলে তাদের প্রাপ্য অধিকার আদায় করতে সুবিধা হবে।   প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না","",""
"1632474577-990","https://bangla.dhakatribune.com/","মতামত","https://bangla.dhakatribune.com/articles/opinion","করোনা ও আম্ফানের আস্ফালনে দর্পণে নিজের...","https://bangla.dhakatribune.com/opinion/2020/05/27/23727","আম্ফানের আবির্ভাবে আরও স্পষ্ট প্রতীয়মান, বাংলাদেশের অনেক জনগোষ্ঠীর বাস্তবতায়, সামাজিক দূরত্ব-বিধান একধরনের আষাঢ়ে গল্প
অন্যান্য অনেক বছরের মতোই এবছরও বাংলাদেশ দেখা পেল আরেকটি ঘূর্ণিঝড়ের। তবে বাস্তবতার নিরীখে, এবছরের ঘূর্ণিঝড়ের অভিজ্ঞতাটি অন্যান্য বছরের তুলনায় রূঢ়তর। বলাই বাহুল্য- এর কারণ কোভিড-১৯ এর বাংলাদেশে পদার্পণ ও বিস্তার। সূচনালগ্ন থেকেই সামাজিক দূরত্ব বজায় রাখার যে নির্দেশাবলি আর প্রচারণা সরকারি-বেসরকারি গণমাধ্যম এবং সংশ্লিষ্ট প্রতিষ্ঠানগুলো নাগরিকসমাজকে দিয়ে এসেছে এবং আসছে, সেই সাথে সামাজিক যোগাযোগমাধ্যমে বিশ্বের বিভিন্ন দেশের প্রেক্ষাপটে এর প্রয়োজনীয়তা এবং গুরুত্বের নজির- তা স্পষ্টতই নির্দেশ করে এ মহামারির বিস্তাররোধ করবার জন্য এই মুহূর্তে সামাজিক দূরত্ব আরও জোরদার করাটাই হলো হাতে থাকা শেষ তাসের শামিল।  কিন্তু দফায় দফায় লকডাউনের নিয়ম লঙ্ঘন আর নিয়ম না মেনে চলার সংস্কৃতি ইতিমধ্যেই বাংলাদেশের করোনা পরিস্থিতিকে আরো গুরুতর করে তুলেছে, যেটা আমরা দেখেছি গার্মেন্টস শ্রমিকদের ছেলেখেলার মতো করে জীবনের ঝুঁকি নিয়ে রাজধানীতে আসতে, তারপর আবার নিজ গৃহে ফিরে যেতে বারবার বাধ্য করা এবং শপিংমলের ওপর থেকে “সীমিত পরিসরে” লকডাউন তুলে নেওয়ার মধ্যে। এরই মাঝে প্রকৃ্তির নিয়ম মোতাবেক সুপার সাইক্লোন “আম্ফানে”র আগমন এবং এর মোকাবেলার জন্য ব্যবস্থাপনার সাড়া দেবার ধরণ আমাদের মাঝে আমাদের কাঠামোর প্রতি কিছু জিজ্ঞাসার জন্ম দেয়।১৯৭০ সনের “ভোলা সাইক্লোন”-এ বহির্বিশ্বে পূর্ব পাকিস্তানের যে প্রাকৃ্তিক দুর্যোগের কষাঘাতে জরাজীর্ণ অবয়ব উপস্থাপিত হয়েছিল, আজকের বাংলাদেশ তা বেশ কয়েক কদম পেছনে ফেলে এসেছে। এটি স্পষ্ট প্রতীয়মান এধরনের দুর্যোগে গত ৪০-৫০ বছরে ক্রমান্বয়ে কমে আসা মৃত্যুহার। সরকারি ব্যবস্থাপনায় ঘূর্ণিঝড় আশ্রয়কেন্দ্রগুলো উপকূলীয় অঞ্চলে গড়ে তোলা, মানুষের মধ্যে এ-সম্পর্কিত সচেতনতা বৃদ্ধি- এ বিষয়গুলোকে দৃষ্টিগোচর না করে উপায় নেই। এ ঘূর্ণিঝড় আশ্রয়কেন্দ্রগুলো আসলে কতোটুকু নিরাপত্তাবিধায়ক কিংবা সময়ে-অসময়ে এ রাষ্ট্রীয় অবকাঠামোগুলোর আসলে কতোটা রক্ষণাবেক্ষণ করা হয়- তা আমার আজকের রচনার মুখ্য আলোচ্য নয়। আমি শুধু  আলোকপাত করতে চাই উপকূলীয় দরিদ্র জনগোষ্ঠীর দুর্যোগ-কালীন নিরাপত্তাবিধান নিয়ে। এটা স্পষ্ট যে দুর্যোগ- তা প্রাকৃতিক হোক আর মানবসৃষ্ট- দরিদ্র জনগোষ্ঠী এতে সবচাইতে বেশি দুর্দশাগ্রস্ত হয়। প্রচলিত সংস্কৃতিতে ‘দারিদ্র্য’ একটি বহুল ব্যবহৃত প্রপঞ্চ হলেও, নৃবিজ্ঞানের বিভিন্ন সূচক নির্দেশ করে যে বাংলাদেশের শহরাঞ্চলের দারিদ্র্য আর গ্রামাঞ্চলের দারিদ্র্য দুটো আলাদা আলাদা আর্থ-সামাজিক অবস্থান। উপকূলীয় অঞ্চলের মানুষের ক্ষেত্রে এ সামাজিক শ্রেণিবিন্যাস আরও জটিল, কারণ যা যা অর্থসম্পদের অধিকরণ একজন মানুষকে কোন এক শ্রেণির অন্তর্ভুক্ত করে, তা এখানে প্রতিকূল পরিবেশ প্রতিবেশের কারণে আরও বেশি অস্থিতিশীল। সাম্প্রতিক সময়ের সুপার সাইক্লোন এবং মহামাররি এই উপকূলীয় জনগোষ্ঠীকে এক দ্বি-মুখী সমস্যার সম্মুখীন করে তুলেছে। এতদিনে এটি প্রমাণিত যে কোভিড-১৯ ধনী-দরিদ্রের ভেদাভেদ মানে না। একারণেই ইতালি-প্রবাসী বাংলাদেশি শ্রমিক থেকে আরম্ভ করে ব্রিটিশ রাজপরিবারের সদস্য কিংবা কানাডীয় ফার্স্টলেডি- সকলেই এর অসহায় শিকার। কিন্তু দুর্যোগের প্রাণসংহারী দিক কেবল দুর্যোগে মৃত্যুই নয়, বরং এর নানান পার্শ্বপ্রতিক্রিয়ায় মৃত্যুও বটে। খাদ্য সংকট, অর্থসংস্থানের অভাব ছিল এতদিন সমপরিমাণে শহুরে এবং গ্রামীণ জনগোষ্ঠীর অভিজ্ঞতালব্ধ করোনা-পার্শ্বপ্রতিক্রিয়া। উপকূলীয়দের জন্য এতে নতুন মাত্রা হিসেবে যুক্ত হয়েছে স্থাবর সম্পত্তির ক্ষয়ক্ষতি এবং দেউলিয়া পরিণতি। অ্যাচিল মবেম্বে তাঁর উত্তর-উপনিবেশিকতার আলোচনায় “নেক্রোপলিটিকস” প্রপঞ্চটি বারবার ব্যবহার করে ব্যাখ্যা করেছেন কীভাবে সামাজিক-রাজনৈতিক ক্ষমতা ব্যবহার করে নির্ধারণ করা হয় সমাজের জনগোষ্ঠীর কিছু অংশ কীভাবে বেঁচে থাকবে, আর অপরাপর অংশের কিভাবে মৃত্যু ঘটবে। রাষ্ট্রের নাগরিকের ভাগ্য নির্ধারণে রাষ্ট্রীয় ক্ষমতার ভূমিকা ফুকোডিয়ান ডিসকোর্সেও আলোচিত হয়েছে। ঘূর্ণিঝড় থেকে রক্ষা পেতে আশ্রয়কেন্দ্রে যখন হাজার হাজার পরিবারকে গাদাগাদি করে একসাথে থাকতে হয় জীবনরক্ষার তাগিদে, তখন তাদের সামনে আদতে দুটো পথ খোলা থাকে- হয় ঘূর্ণিঝড়ে মরো, নয়তো করোনা-আক্রান্ত হয়ে। সোশ্যাল ডিস্ট্যান্সিং শুরু থেকেই বাংলাদেশে একধরনের ছেলেখেলার বিষয় ছিলো, সেটা রাষ্ট্রীয় তরফ থেকেই হোক আর নাগরিকদের তরফ থেকে। কিন্তু আম্ফানের আবির্ভাবে আরও স্পষ্ট প্রতীয়মান হয়, অন্ততপক্ষে  বাংলাদেশের অনেক জনগোষ্ঠীর বাস্তবতায়ই, সামাজিক দূরত্ব-বিধান একধরনের আষাঢ়ে গল্প। একই রাষ্ট্রীয় নাগরিক হওয়া-সত্ত্বেও তাই একটি অংশ যখন রাজধানীতে বসে ঘূর্ণিঝড় চলাকালীন সন্ধ্যাবেলায় হাই স্পিড ইন্টারনেটে সামাজিক যোগাযোগমাধ্যমে দুর্গতদের নিয়ে হা-হুতাশ করার সামর্থ রাখেন, আরেকটি অংশ তখন প্রাকৃতিক দুর্যোগ আর ভাইরাস- দুইয়ের সাথেই যুঝছে। অবশ্যই কর্তৃপক্ষকে একতরফাভাবে পরিস্থিতির জন্য দোষারোপ পক্ষপাতিত্বদোষে দুষ্ট হয়ে যায়, যেহেতু প্রাকৃ্তিক দুর্যোগ বা মহামারি- কোনটাই বলেকয়ে আসে না। কিন্তু খতিয়ে দেখলে দেখা যায়, আপাত প্রয়োজন ফুরিয়ে গেলেই ঘূর্ণিঝড় আশ্রয়কেন্দ্রগুলোর জরাজীর্ণ দশা আর অপ্রতুলতার দিক থেকে মুখ ঘুরিয়ে নেওয়া,  কিংবা স্বাস্থ্যসেবাখাতের নড়বড়ে ভিত্তি দিনেদিনে আমাদের আজ এই অবস্থানে এনে দাঁড় করিয়েছে। একইসাথে দেশের কিছু মানুষ যখন লকডাউন পালন নিয়ে তোড়জোর প্রস্তুতিতে ব্যস্ত, কিছু তখন এ বিষয়ে সম্পূর্ণ উদাসীন- কেউ অজ্ঞতার কারণে, কেউ বা নিতান্ত নিরুপায় হয়ে। তবে কি বলা যায়, করোনার শারীরিক প্রভাব সামগ্রিকভাবে মনুষ্যজাতির জন্যে এক হলেও, সামাজিকভাবে এর সম্মুখীন হওয়ার ধরণ আর্থ-সামাজিক অবস্থান দ্বা্রাই নির্ধারিত- এবং কোন্ শ্রেণিগোষ্ঠী ঠিক কীভাবে করোনার সম্মুখীন হবে- সেটাও আবার রাষ্ট্র-নির্ধারিত? মহামারি এবং ঘূর্ণিঝড় তবে একসাথেই আমাদের রাষ্ট্র-প্রণোদিত সামাজিক অসমতা আর নেক্রোপলিটিকসের মুখোমুখি আরও একবার দাঁড় করিয়ে দিল।তাজিন রহমান অনন্যাপ্রভাষক, ইন্ডিপেন্ডেন্ট ইউনিভার্সিটি, বাংলাদেশ (আইইউবি)প্রকাশিত মতামত লেখকের একান্তই নিজস্ব। প্রকাশিত লেখার জন্য ঢাকা ট্রিবিউন কোনো ধরনের দায় নেবে না।","5","https://bangla.dhakatribune.com/articles/opinion/page/5"
